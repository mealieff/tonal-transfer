{"text": "[sings:] ‘Ong ma'o, ong ma'o,\ntaang saa ruullo, ong ma'o,\nkdaai yiing sun kchetto, ee,’ //\nSWAMY] Kdung hei athee tryaak meh! //\nSK KHUNGWAR, singing:] ‘Ong ma ngee ong ma ngee,\ntang saa ruullo k'ong ma ngee,\nkthei kbuu chaanno,\nkchaang baanno doong nuu'o, oo ee,\nasinno kloo'e,\nkee va ksung'o kloo, <…>\nvee chaa khuu vee chaa ee,\n<…> ee,\nsun na lo di so'e txaa baan-baan <…>’ ||\nesh, kprmaa pthii a,\nvaari mrson a? //\nSWAMY] Khat ptxhun nool ni'e Rengting nuu?\nnah amiing athee! \nakhuu athee! \napaa miing athee! \nmdit ma ta apaan miing athee thi rah.\npaomin khat pang a asii! //\nSK KHUNGWAR] Paomin kdo sit rang a mrson a am chok mdau,\nkdak a Thamlapokpi thung ki nu,\nkmiing da Khungwar da Rengting nuu da,\npaomin kdo sit rah mrson am meh,\nalou psii yoh, tun pang ngi!\nkdak kupleh hei vang ngi,\nau vah, mthungbi <…> //\nSWAMY] Ung ngu sin ki mpaomin ksii txuu mlaai, \nksii ptxuu rah, <…>\nmdo sit ptxut ma avah nei ptxuu dok nih no, <…> \nah, sin tapleh, paomin khat tih khat tih mdo sit a krduu,\nma rukka k'am pok a pdainu,\nkpaa le' kpuu le' ngi mdo tsit pik lam,\npaomin mruk tsit rah bin nu,\npaomin khat pang,\nnei a kmiing a, eh, knuu le' vah, Ruitorhung mdi lam da,\nkpuu ngi, knuu kpluu kpuu ngi phuuk da,\nknuu miing pda Sumnunghui da,\nkpaa miing pda Wangtoi,\nkpuu miing a Khalpem.\nava' lei yih vah, \nvei khat kmiing a, Lamkaang miing vah nei a kmiing a k'am pmeh anto', (@@)\nAimol miing ngi Areng, Areng mii ngi hei di da.\npdainu certificate miing vah, certificate miing thung vah Swamy Tholung Ksen tdit tih am da.\na' tun-tun nih, kkhuu a Thamla ki ping,\nnei yih paomin kdo sit num a, \nmrson kmeh tun ki Arthluuk le' Raangchel ki avah,\nEnglish le' American le' tu' krduu rukka am da,\nava' lei ki ngi,\nnpaomin thung vah Kpool paa rek kuh mdit cheo, \nAmerican rek, tapleh kdi ngi thee da.\nau vah, au mruk saam chnih.\nalraang ngi mphaa khat thung ngi,\nArthluuk le' Raangchel luh tdit uu nao knii,\nau vah mpao vih nthee thung vah Arthluuk le' Raangchel luh mdit pda,\nLamkaang pao krnaak thung va ngi,\nRaangchel a mnao paa thah thlaa da,\nArthluuk a m'uu paa thah thlaa da.\nArthluuk le' Raangchel vah Sumphaai yuh di da,\nngei vee lam da nlaa khat a,\nmkhuu thuun ki ruung kchen ktxhaa lang-lang snuu nao khat a,\nava' lei yuh kr'ei thliit kchok lam da\npdainu ava' mtlot in tdit a paomin thung ngu thee meh,\narlaan nih humpii paa vah Sumphaai a ngei da.\npdainu ngi humpii mkrthuu lei vah, mdo ngei na' txhaa mda,\nmloo khat, mkhuu au thung ki mloo khat tung ngu, \n‘Kloo, au Sumphaai a kngei daat im pi'i’ mthungbi\n‘Ash, aa kser che'i!’\ndi da,\nmdo kser na' raan a talu mtlot in a!\nmthungbi, ‘mkhuu nee tchom rah’ di lam da.\n‘T'hep pih chom daat na li? \nkyoong che'i’ mthungbi, kyoong pchaang lam mda.\n‘Mduu thah uui paa tkhiiu, mdil thah uui tkhiiu.\ntxhii da kchet lu lou thah mchee rukka, \nau vah, Sumphaai tkyoon na' prsaa pi no’ mdit thungbi.\nmkhuu nee hee-hee lou lam thang ki,\nmkhuu nee hee chom lam da.\nptxaang thah mthiik pthii thungbi Sumphaai a kooi cheh,\nSumphaai mkooi thungbi ngi tun vah ‘Ee,  \nSumphaai a kooi cheh’ dit mryaak thungbi humpii paa mii laai krthuk leek da,\nalraang vah, saa le' mii le' m'am thung pda.\nmii laai krthuk da arvang da,\nmnuu mpaa leen thang ngu ‘Anuu'u apaa'u, \nanao in avau nei yih isuu pdam chnih,\nkpdam chaak pchaan cheen tung ngi nei ilou chnih’ mdit thungbi.\nmnuu le' mpaa le' ruk vah mnao mkooi na' msoo reen vah\n‘Ong ngi yoh!’ di lam da,\nanto' ngi, humpii paa ngi msut thungbi,\nsin nih mkhuu nee mdo chom avah,\nvaaiphul ung ngu dulti mdo chom in,\nava' le' avah dii let da,\ndii pyuu da ava ngu mktxhii thungbi.\ndii thung ngi pter thi da ava ngi mptxhii thungbi ngu, dam chdau,\nmdam chaak dil thang vah sin nih Seitaa Yug ki mtam thung paa pda,\n‘Ey, kdam cha',’ mdit bih, ‘van txhii chnih no’ da van txhii chdau.\nmvan in thungbi, vang ktxhii kvang ava' vah,\nsiin vah mpaam Sumphaai paam le' mvan thung vah,\nanto' mii laai lang-lang ngi vang kltxhii lam a.\npdainu humpii paa mvan thlun na' rah Sumphaai hin nuh,\n‘Hava' paam a adee mo'i?’ \nmcheu ‘Oo, havah kpaa tung ngi, kding hor naan.’\nmvan-van in mvan-van in \n‘Hau paam adee mo'i?’ mcheu\n‘Oo, ha' kpaa tung ngi, pnaang kdo lat naan, ruu kdo lat naan’ di-di da,\nmvan-mvan-mvan-mvan ki a, vang da lam klaa mdo dee ma paam mphaak thungbi,\n‘Hava' adee mo'i?’ mthungta,\n‘Hau lam chi yuh dei maang ngi’ mdit thungbi.\nau thung ngu ‘Mtaang a tun vah mhei txii chma no!’ di thi da,\nSumphaai hin nuh ‘Mhei txii chma’ di thi da,\nlam krthak ki lam suul, krduu ki lam suul kpot thi da,\nkprei da vei tkhiiu kprei dau mdit,\nau dil thang vah mprin thungbi\n‘Aau’ da mprin hul-hul thungbi humpii krthuk cha' cheh,\ntxil txeek-txook daat tih au dil thang vah mpang leen thah Sumphaai a han pkal da au thung ngi,\nSumphaai a oong da ‘Anuu'o apaa'u, humpii khuu kthlung kcha' im ping ngi,’ di dau Sumphaai au txap dau.\navah, mnoom thah kchet Arthluuk le' Raangchel vah aryaa lam cheh.\nthlung lam da, ‘Ey!\ntva' k'ong ril-ril a Sumphaai rang hep daat ti ngu’ mdit in thungbi.\narvang da tunnu Sumphaaiya arvan phaa lam da,\nmnuu le' mpaa le' mkheel thungta\n‘Anuu Sumphaai a ksun mo'i?’ mtah\n‘Ong ngi, tuni ksun lam pi'i.’\n‘Hanto'-anto' m'oon kryaak pi'i’ mthungbi,\nmnuu le' mpaa le' vah mpduk nii yuh, ah,\nmii prkuk lam da,\nmii tapleh ‘<…> Kchaa nuu phuu mhei loo pik chaan nuh\nkchaa nuu mhei rei pik chaan’ kdi ngi,\nmii khat le' rukka thuu pik lam mda.\nchoo duu mbul thang ngi, \nkhat tih khat tih mtheem leek cheu\nkhat tih mdo k'on txhii rang ki ngi mpthlaai thung va ngi,\nkuu khat leh rukka Sumphaai vah ngei mda.\nau lu plung ngam plung ngam a k'am,\nau thung ruk kuu khat leh rukka chee pik mda.\nArthluuk le' Raangchel hee daat ti ngi mdil a txooi lam dau.\nmvan in mvan in mvan in mvan in thungbi ngi,\nnii tya nii tya kvang lam varleh?\nmpaomin thung vah nii anto' ya tdit a thee mda.\nlam ksoot tih vang thi da.\ntuni ‘Vaangkal luh’ di da.\nmthlun raan thaan tiing-tiing va ngu,\nRaangchel va ngu,\nvaangkal arnaa yao thi da mprthlen lou da,\nau thung ki a Arthluuk rukku mprthlen lou thi da,\nau mprthlen avah, \n‘Hau kprthlen naan nih hava' phuu klou pchaang lang-lang rah akrthut in cheen tung ngi.\nha' Sumphaai hin nih, \nSumphaai kphaa ngi hava' arnaa nang avah vang chuk da mhei var in cheh va ngu.’\nmrnaa avah vang dau Sumphaai au buu arkhoong -- buu arkhoong dau k'am daat au thung va ngu,\nmbuu arkhoon au maai yih thlaa chak-chak kchok dau.\nding arnaa chom da mpniim thungbi ‘Oy!\nha' Arthluuk le' Raangchel krim pnam paa ngi’ di dau m'am-m'am arlaan nih.\nkyiing thah thlun phaak khot lam da.\nkyiing thah mthlun phaak khot in thungbi, eh,\n‘Talu kthlaam in ptih?’ mthung ngu \n‘Nang atxhii rah krvang in ping’ mdit in thungbi,\n‘Ash a, humpii paa mthlun bih, ayu kchaa raan’ mdo dit vah ‘Ayu dool in nih’ da mdool lam a,\nptxhaang thah halla\n‘Ptxhaang pii yuh,’ di da\nptxhaang pii thah mhan dool lam,\nmhan dool lam thungbi,\nhumpii paa mthlun daat le ngi ‘Hey!\ndulti mii krim kryaak a, \ntaipang krim kryaak,\ndulti mii krim msik khat tih kryaak im pi’ mthungbi.\n‘Ah!’ Sumphaai vah, \n‘Nang rukka kaak kthak lik daat tuh, \ndulti mii neen mii thlooi daat thi tih dulti mii krim kryaak im pi ado dit au?’ mthungtau,\n‘Oho’ di dau, am chdau,\nau dil thang ngu yaan nuh,\nbuu thuung lam da buu a mchaak in a han oon da buu a tchaak txhii na' ktxhaa pseh,\nSumphaai vah,\nsaa von buu mchaak chun in vah mdak-mdak lou da,\n‘Ey, khalao paa then so’ thi da mhan pthii, mhan pthii cheu,\nava' chom lam da, chak-chak kdii ngi au chom lam da mchaak in a,\nSumphaai yih mhan pthii kho'a saa dak mhan pthii a,\nhumpii paa leek ruk vah <…> au saa ruu mdo pchil na' avah,\nmhan pthii thungbi ngu,\narlaang lam thi da aryuk deeng prthuul lam dau,\n‘Han rip nih’ mdit che va ngu han txen pthlaa dau.\nanto' lu ngi, arvang lam da.\nyaan khat tih anto' kpriik lam a,\nyaan vah, hang da, mkrim aryaa da,\n‘Hang krdel nih’ mdit cheu mnuun vah anto' kyoong thaap da,\nmnuun vah anto' kyoong thaap da.\nau dil thang ngu mpaan m'ii chaak nger arlaan nih, aryun txum lam da ngu.\ndousmet kyoong lam da mhor in pi'i, kdi rukka k'am.\nung ngu aang txhee u dousmet pthlaa psuk lam meh,\nava' paomin a msik kdi rukka k'am, pdainu ngi, \nmyaan anto arvang thleng da,\nmyaan arvang thleng da,\nyaan than txim mih, \nhumpii paa m'ii chaak nger arlaan nih mbee thang vah Sumphaai kchang a beem khat p'iip lam thi da.\nSumphaai yih mchen txhii dok in.\nmchen txhii dok in thungbi bursi va ngu,\nbursi va ngu, ‘Humpii paa asnuu pang kthlaa kcha' a’ mdit cheh va ngu,\nbeem arpom da ‘Hiyo’ di dau,\ntpeeng tuk-tuk kchok dau.\nau thung ki a mthee reen daat thungbi,\nkhuu vaar thang ngu mhang krdel thungbi msut thungbi mnuun ktaak paa.\nmsnuu Sumphaai a mii ngi mchen txhii dok, Arthluuk le' Raangchel lih.\nau msun nuh Sumphaai a Arthluuk le' Raangchel lih chen txhii da,\narlaan nuh maa beem krpom daat krthuk da,\nau dil thang ngu in a, thurngut a knet you kcha ngi anto' pnkhar lam da,\nmkheng ngi mdo arkam in pnkhar lam da.\nsum lou da, sum mih deeng raak-alraak thi dau,\nvang thuk dau, au dil thang ngu mdo rei lam mdo rei lam mdo rei lam,\nArthluuk le' Raangchel rukka, ava' Arthluuk le' Raangchel vang kchen,\nmdo rei lam\n(Sumshot, va' le' arei pthii lam moh! <…>)\nArthluuk le' Raangchel a anto' vang kchen vang kchen vang kchen vang kchen,\nava' Sumphaai txhii daat lam da mvan in mvan in,\nmthungbi ngu, Arthluuk le' Raangchel\na' van kphaa, van kphaa khak rah thee daa lam dau,\nmthungbi, Raangchel vah,\n‘Amo, nang ngi van txhii lam.\nnang ngi avah, Sumphaai a van txhii,\nnei a humpii paa ardaa nih krbun txhii nih’ da.\nhumpii paa ardaa da Raangchel lih ardaa da mkrbun txhii thungbi ngi,\nmkrbun txhii mkrbun txhii sin ki knuu Shang do thee,\npart mruk ava' havah.\nmkrbun txhii mkrbun txhii mkrbun txhii thungbi ngu,\nkhat rukku prchaang lam meh khat rukku prchaang lam meh, <…>\nmkniing in nih myat reen in vah tet lam da.\narlaan va ngu, bursi aryuk ksuu va ngu,\n‘Ey, lah k'uui paa ava' arbuu kring apnen in,’\nmdit cheh va ngu uui paa, humpii paa krdel rah thee dau.\n‘Ey hulla, dulti mii avah, ah, arbuu kring apnen in’ mdit cheu ‘Dulti mii a krdel da’ thee dau.\nmtxut na' rel thang vah, dulti mii a, talu-talu yoso ngi, myat mkham na' m'am thuu rukku\n‘Apaa u’ di da mii oon da.\nmii pnpaak na' rukka am da.\n‘Dulti mii mun-mun avah arbuu kring apnen in,’ \nmthungbi dulti mii mun-mun mpnen thungbi, Raangchel a ring krheel da, <…>\nhumpii paa to' di you chda.\nau thung ki avah mkrbun lik in arlaan nih Arthluuk msnuu txhii da,\nSumphaai txhii da kvang nool avah lam thung ngi,\nava' thul ping rek kih krdut txhii daat nool lam da,\nthul ping rek tu' krbun lam da,\nArthluuk vah khaan pchaang mda.\nmSumphaai a, dulti ril thah leenchang khor thuh luu txhii dok lam da.\nau Sumphaai a mrvan phaak thungbi \n‘Sumphaai a thah ktxooi?’ \nmthungbi ‘Hi ava' thuh yung klut pi hau khor thuh \nau leenchang khor thuh yung klut pi’ mthungbi.\nava' yun luu ptxooi lam dau, \nmyun <…> au thung ki thul ping khuu tlung lam dau.\nthul ping ril khuu mtlun in ki a, \nm'am in, m'am in, ah,\n‘Sumphaai a talu thuh athiik in apthuk in!’\nmdit cheu mchun nuh na' thee thung ngu roo meh.\ntchang khuu praang da,\ntchang khuu praang prvel da ding lung haai khee m'inn in khimkhei a,\nkknaa you kcha ngi tchang khuu praang da mthee cheu ngi,\n‘Apee khin apee khin,’ mdit a.\nmdoon pang leh ‘Pee ma khin pee ma khin’ mdit nool a.\navah ‘Hash!\nau thuh ptxeek ppuuk prvel da Sumphaai a talu? \ntva' thung tva' thung?’ mdit in cheu, mdit nool in cheu,\n‘Mm, apee khin apee khin!’ mdit nool in a,\nptxeek kpuuk mdoon nool cheu,\n‘Pee ma khin,’ mdit thlin-thlin nool in a.\nanto' lu kdi-kdi ngi mtxut na' thang ngu pii lam dau.\nmhan kal na' raan ki avau,\nmhan kal na' raan ki avah sin nih rii khat mdo pthlaak yap in pi'i di.\nava' leen nuh, Sumphaai han pkal da,\nmdil ktxooi a, Arthluuk han kal da,\nau dil thang ngu, Raangchel mhan kal meek slii arlaan nih Arthluuk mvakhal ktxhaa kma' au vah,\nhalla dulti moor ki avah mhan thuu dok dil thah, \nmrii a mkvee buk thungbi.\nRaangchel a dultii ril thang ngi thul ping khuu thah yung tlaa krheel dau.\nm'am-m'am thungbi ngu, thul ping yur lou da.\nthul ping yur mdo loo avah, \nmnao a msut cheu mthul a ping ming-meng cheh,\n‘Hash! ha', mtah luu thuh mdul kthuk daat rang’ di da,\nmthul a mnao knii kdum a saa tul lih mvuu cheu di you chtlit kchok dau.\n‘Hui! tvuu ma rang a’ di dau mna'u dil thang ngu mdo vuu ma rek mnao le' rukka doo kma' ring lam dau,\nau thung ngi, mhan thuu na' rang ki Raangchel vah ruu pii mdo phun pii di.\nthul ping ril ki ruu pii mdo phun avah anto' hang thleng da,\nmvasak tu' kltxhii ngi, pao reel tu' kltxhii ngi, ruu pii a phun da.\n‘Ruu pii nang ava' vah hau thuh amoon ava ngi,\nhalla dulti thlaar tkhiiu han kver rang ngi, han thuk no’ di da.\nmdulti avah, ruu pii mdo phun avah anto' hang da hang da hang da,\nanto' han phaa dau.\ntun nuh han suu da ‘Tun nuh hang thlung pchaang nik di'’ mdit pang thung vah mnuu a -- mnuun a lou thah kchet rah sii da.\nma mnao le' rung da am kchok da.\nhang kal da, mhan kal cheu mpaal -- eh, mpaa dok paa pda,\nmnao le' vah, ‘Paa vah tu' ki nah, paa tu' ki nah?’ mdit in cheu,\nmhan kal cheu hang kal pchaang meh yuk suu lam da.\nau thung ngu mnao le' msut ngei-ngei chun nih,\nmthul in ping ngei-ngei yih msut ngei-ngei chun in, \nmhang kal cheu, txum -- ah, aryung txum thliin-thliin dau.\n‘Oho havah, kaa na' rang meh’ di da msun rang nit vah,\nmdiir haa thung ngi prvut arkeeng thi dau,\nmnao le' va ngu, ‘Apaa apaa’ mdit chuu-chuu laan nih prvut thlaak lam dau\nmmik in mknuur lik arlaan ni ngu, han kal dok dau.\nhang kal dok thi da, dulti a mdo han phaak dok.\npdainu t'han thuu na' rang a ktxhaa kma',\ndoo khat tkaai rah m'am bih hang kthuk rah,\nava' lu pang thung ngi, m'am daat thungbi ngu.\n‘Ey arlaan ni ngu, talu hep een nik di'?’ \nmdit arlaan ni yuh sil paa khat pring puung-pung dau,\nmsil paa hin va ngu ‘Hey a, tva' sil kpring nang a,\nRaangchel sil paa krthuk cheen tung ngi, armei mryuk pthlaak pik chau!’ mthungbi,\nmsil vah aryaa nool da, mkhor thung vah mhan thuu na' rang thung vah,\narmei yuk pthlaak pik da, au vah txen da hang kal da ngu.\nmthlun thungbi, mthlun thungbi ngi tun nuh,\nmsnuu a Sumphaai avah, Arthluuk snuu krthuk cha ngi,\n‘Raangchel a kdi you kcha'’ kdi ngi mdo thee vah, \nArthluuk snuu krthuk kih Arthluuk tu' am chda.\nmrthlun in ava' Sumphaai vah troo a roo meh,\nm'inn puu pthut vot meh, mpaomin thung ngu, au dil thang ngu\n‘Ktxhaa, nang havah dak-dak akrthut rang cheen tung ngi,\nnei mhei klou rang avah, naan talu varleh khat, \nakprtee naan khat m'am ma bih roo ni meh,’ mdo dit ki dil ktxooi yih. \nm'uu nao rukku klroo lam meh. \n‘Ktxhaa'a.\nSumphaai klou rang dak-dak au va' avah, kchum mih ttlot rah,’ di da.\nArthluuk choo duu avah, mluu thiip leen nih har prdii khat daar lam thi da,\nmnuun rukka kyao vih,\nmluu thiip leen nih har prdii khat daar thi da,\n‘Ava' kkaat phak pchaang avah, k'on txhii nik di'’ mdit thungbi,\nRaangchel vah Arthluuk luu chaai leen ki ava' suu da kyuung phak kih mkaa a, \n‘Tun nuh nang kvaat a,’ di da,\ntun nuh Raangchel luu chaai leen nih m'am daat laan nih.\nArthluuk vah ava' har prdii kkaat do tlot tloo thi da,\nmplung khor thang ngi, mplung chaai kaat lik dau kaa you dau.\nmbih Sumphaai a mplung ngam reen mdau,\nmplung ngam reen ma au vah,\nm'inn puu a prthuu txhii vot meh,\npdainu ngi nii khat vah,\n‘Tuni va ngu, pngal -- pngal buu kdee im pi'i,\nmthuh mdak k'am daat pngal kdee im pi'i’ da.\ney, Arthluuk mdo ee yoo na' rang ki vah,\ntrthlii khor.\ntrthlii khor trthlii krhang hul-hul daat,\ntrthlii khor ruh di da.\ntun nuh tdee meh pdainu mpaomin thung ngu, trthlii khor ruh mdit daat.\nava' trthlii khur ava' thung ngi,\nnoom khimkhei a tun nuh Sumphaai vah, \nnoom ngaat da ngaat da ngaat da noom khimkhei,\nau trthlii khor thuh prdaap yik thi da thii thi da,\n‘Vah trthlii khor au thung thang ngi pngal mdak k'am daat avah,\navah ado thun you rah’ mdit thungbi.\n‘Ong ngu’ di dau, vaa lam. \nau snuu ngi mdo ngei na' rang ki pda, ‘Atloo’ mdo dit khimkhei avah mdo tlot.\nnoom thah vaa lam thi da au trthlii khor au thung ngi, noom mdo thiik avah, trthlii arhang kraang a, mraan cheu noom a anto' hang phul luup hang phul luup dau,\nnoom mdo thiik avau han kdom luup han kdom luup dau.\n‘Ava' thuh nei yih athun kdit le' ado thun rah,’\nungbi yuh, kchei khat a sin lam da vaa lam da.\ntrthlii khor anto' krhang avah kchei sin da, \nSumphaai yih ‘Athun!’ mdit au hee krdaa,\nathun ava' chum na' ado thun rang pmeh, \n‘Msaa klin avah,\nadak tu' tak tu' yuung da yuung pling daat da ado thun yoo rah’ mthungbi,\n‘Athun yoo bih ak'on txhii nik di',’ mdo dit leek vah,\nSumphaai mdo k'on na' rang ki vah ava' noom avah,\nkchei lou daat thi da ngi,\nau, ah, trthlii kraang ava ngi phu'uu mhan dit le',\nmthun thungbi, thun hup dau,\nmnoom tu' tak tu' mtrthlii khor thuh kbuu daat tih thlaa chdau,\nArthluuk rukka au thuh di you chdau.\nau thung ki Sumphaai a mplung ngam reen mo mplung prvaai reen mo ava ngi,\nRaangchel mdo ngei rukka kdi you kcha', \nArthluk rukka ngi trthlii khor thuh kyuung kyou kcha',\nau dil thang vah loon txooi dau, \nanto' loon txooi da mvan-mvan le' trthlii haap dau,\nraa dau loon txooi dau mvan-mvan thungbi ngu,\na' trthlii nao hor dau.\nau mnao pluk avah, mruung chen mpdit a kpool dang ngi pluu dau.\navau Sumphaai tun nuh English rek avau Sumphaai yih mdo pluk pi'i,\nSumphaai dahara pi'i kdi ngi,\nmpaomin a anto' arveel lih ktxuu kcha' a. <…>\n"}
{"text": "Dilbung Shetwor, Lamkaang Kaithelmanpi, nei yih alraang ki nnuu npaa ngi vaari mdo arvan sit, avah talu mdit vah, Haika thuh mrhan paal thuh au ki vaari knii khat song chnih,\ntdit a alraang vah, Lamkaang paa a Ksen paa Haika thung vah knem inn laak lising-lising kpaal lam pi di,\nmmun chaai kdum thuh Tootlang mdo kam avah, khon ktong vah laai ktlaa mdo aryaak kmeh, laai ktlaa avah khon ktong mdo aryaak kmeh,\nanto' pang ngi knem mih nungai yih kpaal lam pi di,\nava' ki mtam thung ngi, Ramsom thung ki Anal trtlaang khat tih Haika yur khat lou da nlaa loo da k'am pi di,\nmtam au thung ngu, Haika le' Ralven, Ralven mdotta tun Chajang rek, maan tu' krveen da k'am, au dil ktxooi yih, Khungsaai paa, Kuki mdot a to' arhung paal sap da anto', krveen nih kltxhii-kltxhii da krhung sap pi di,\nau ki mtam thung ngi, tun ki Ramsom thung ki Haika yur klou trtlaang ava ngi, noom kchet tih, Khungsaai nuu, ktxun kkeek kcha' avah myel arthuu da, mplung chaai kphek lak kih kaat thi da ‘Tak chaa paa, Haika chaa paa,’ di dau di, \nmthungbi, Khungsaai paa avah khimkhei vah talu mbin a? \n‘Hey, talu Ksen paa Lamkaang paa anto' von sat krloo min nu arhung-arhung daat thi in min, talu ki daa anto' mdo tlot in a? \nanto' lu ngi nong mdo tlot in a,’ lam da meeting tloo lam da,\n‘Hash, hava' mphuu tloo ma roo meh,’ lam da, \neh, meeting tloo lam da raal ktloo rang ki, mtlot thuunta, mmaan avah, maan daat ava ngi Haika khuu a pkui pchaang rang mda,\nmthungbi Kamhou, tun ki Zou rek, ava' chaat laa da krchin da meeting tloo dau di,\nmtam au thung ngu, Lamkaang paa, ah, mkhuu-khuu mtlaak dil bih, ah, arhung ngu da roong, ding klin-klin khui thi da, roong mkhuu kloi yik kih roong prtlot da kpaal pi di,\npaal thi da, au thung anto' Tootlang kam ngoi-ngoi da,\nkhat thah mkphee pchaang meh khat thah mkphee pchaang lam meh,\nmthungbi, mmaan a snuh ngi yuu nee da saa chaa da nungai yih kumhei tloo da,    \nhau lu ki vakhal ktaak kih m'am ki mtam thung ngi, mii ngi mdo tlot a dei lam meh, \nmthungbi, mkseeng, hootna lam da tapleh, msiir khat thah kphek hok lam dau di,\nmthungbi, meikhu nuu khat, khon ktong ver rih buu arkhoong da k'am avah, mtrthlim arthuu da \n‘Hey, uu le' nao khimkhei, raal kthuk a raal kthuk a,’ \nmdit ki mtam thuun nih, maan nih talu mdit in a?\n‘Eh, kthul ksen raal mo k'eek raal,’ di lam dau, \nanto' nungai yih lee lam dau, \nau laan nih mii ngi kyung pet-arpet duu lam da,\nto' krbun txhii lam da ee you lam da\nmthungbi Thamnok le' Thamsen m'uu nao mruu ktang sii k'am pi di,\nmaan ve ngi hash kdo kma' m'ee yoon pi di,\nmaan rukka Khungsaai ruk anto' kdi you, Lamkaang paa Ksen paa rukka kdo kma' kdi you,\npdai mkring ktxiik kchen avah anto' arvang chen da arhung chen da,\nSpong arvan phaa da, anto' arvang kchen arvang kchen ava ngi, mhei-mhei kpveet ava ngi, tun Tangjeng thung ki Meitlei rek avah Meitlei kseeng kmeh, neen Lamkaang kr'ool pi di.\nhanto' lu ngi tloo da Lamkaang a arvan ksiin mdot a.\nnduu thaan ktxou rek kder rek kih vaari haiphet mdo sit in a,\nhanto' lu ngi kdo aryaak,\nhanto' lu ngi tloo da ngi Lamkaang arvang ksiin pi di."}
{"text": "REX] Neen Lamkaang alraang ki kptxhun nih krvang thung thang ngu talu hep pih alraang vah, mii ngi chaa nee da tal ki m'oong ngi thah tun kphaa thung thang vah tchaak tneek a talu hep pih arvang krthleng ngo nang ki ta ado bin thung va ngi, //\nGRACE] Ong ngu alraang ki tdee rukka am daat meh daat rang mda pdainu\ntun va ngu an tpang ruk arvang krthlei daat meh,\nkhuu thang nthee thung thang vah anto',\nan kcham lu tchaak-chaak in daat rang mda ne,\npdainu alraang ki \nan lu paa ava' lu a tphan mda,\npdainu tun va ngi neen nih khuu thang ngi normal lih tchaak lu chaat a, an kcham thuung min, \nmrlak nii ngaa saa thlaak chmin, ne, \nau thung ki mrlak nii vah kuu mii khat a ngaa rii singsuu rukka anto' tloo min,\nant-- phalbi thung thang vah tun-tun vah an duung ngi dii sii daa, \nan duung kcham mih thuung min,\nyoongchaak singsuu tloo min,\nung mrlak nii vah anto' saa tu' ngi chaa min.\npdainu, khuu thang le' hava' thang vah anto' krthlei da,\nkhuu thang vah anto' daat rang mdau eh,\nan mmiing ang ki an miing lu paa rukka anto' tdee bih ava' mtam vah ava' tchaak, ne,\nava' mtam vah ava' mchaak tdit k'am pok rah pdainu, \nan miing rukka neen a ktxhaa ngi tyu dee rukka am daat meh,\ntun vaari khat vah, \nching paam ki an rukka an miing jaat-jaat k'am pi no, \na' tun mmiing a doo khat leh tdee mdau, \ntki neen a boong phui tdit daa, ne,\nan khao tdit a tun nih inn thang tchaak a. \nung ngu silvon nuh tdit a.\na' lu chaat daat a.\nung ngu tun phalbi thung thang mdau vaari khat vah kbee chii lu rukka tchaak a daa,\nkbee chii lu chaa min, thung ki baal, ne, \nbaal rukka phalbi thung thah tchaak a.\n"}
{"text": "BESHOT KHULLAR] Tun vah inn thah k'am daat ptih? //\nLamkang Student] Ou, k'am daat ping. //\nBESHOT] Talu atlot kchoo? //\nLS] Buu arkhoon choo. //\nBESHOT] Buu a ayur choo mo ayur mtih? //\nLS] Yur maang. //\nBESHOT] Tun kum vah buu tya aloon? //\nLS] <…> Som dum. //\nBESHOT] Ava' khop naan di'? //\nLS] Ou. //\nBESHOT] Tun-tun vah naan a mii tya k'am in ptih? //\nLS] Mii laai tkhiiu. //\nBESHOT] Mii laai tkhiiu thung snuu tya daa psel tya daa? //\nLS] Snuu plii, psel knii. //\nBESHOT] Apaa le' anuu le' rukka kdam daat lam? //\nLS] Ou. //\nBESHOT] A' tun kum vah talu ktloo rah adit in? //\nLS] Doo tloo ni maan ring.\nAnto' k'am chdaat im ping. //\nBESHOT] Tun kum vah, school kkaa nao luung mii tya daa? //\nLS] Mii laai kdum. //\nBESHOT] Tva' paam thah kaa na, lam daa? //\nLS] Meitlei paam thah. //\nBESHOT] Class soom ktam k'am lam? //\nLS] Ou, am mlaai lam. //\nBESHOT] A' di ki tun kum vah naan phung kaa vah, mkheng ngi, ah, kdam sap pih k'am in ptih? //\nLS] Ou. //\nBESHOT] Neen, ah, paam le' Chandel paam a ta hep lu ngi abin? //\nLS] Neen paam mih nungai. //\nBESHOT] Paam a tun-tun vah daai mo daai meh naan paam a? //\nLS] Anto' kdaai daat. //\nBESHOT] Kdung ksaan talu-talu am mo am maan tih naan phung kaa? //\nLS] Oo, am maan ring, kdam daan ping.\n"}
{"text": "Tun kdo saam rah paomin avah ‘Uitxok tvah thah ptih’ tdit ki ava' thee nih,\nnao khat a mloo paa rek, uui suun le' uitxok khat mplap hep pih thlooi da mbih,\nmplung kngam you kcha ngi anto' m'uui tu', uitxok avah likli thung ki buur ril thah mdo thiik avah anto' suu da, knpaa sok-sok kih am da, arlaan nih,\nmmik khuu da mbih tun nuh, mhang ii thungbi, mkoom a kchuung tdit, mkoom leen nih ma m'uui suun tu' iip lam da,\nm'ii chaak arlaan nuh, uitxok avah mlikli thung ki arhang knchoom da, anto' thuk chda, \nmbih tung ngu, mnao le' uui suun avah krdel lam da mryuk sut khot thuu thuunbi mbuur thung ki uitxok avah am khot mda-- am dok mda\nmbih ‘Oho hau uitxok rukka thah ktxooi daa,’ di lam da, aryung txum da, mkhuung hup, Saap pao vih ‘boot’ tdit au lu thuh klut dok mo mtah mkhuung hup a han phel da, hang khiing da ktxhik da msut am meh,\narlaan nih m'uui suun vah buur thuh mluu rool dok da msut am meh, mbih tun nuh,\n‘Thah ktxooi daat a’ di da mnao vah, mihut thoong han laai thi da, mryuk sut thi da, ‘Uitxok koh thah ktxooi chti plei’ da aryuk oon da,\nmbih uui suun avah buur tu' arhei ksuu avah aryung krlooi da\nmihut thoong thung ki mryung krlooi thungbi mlikli kui phek kih krlooi chda mbih mnao vah arhei thuk da m'uui suun a kdom da,\nkltxhii lam da, vang lam da, anto' mhei in a tun nuh, nao vah, noom thah anto' arvaa lam da, m'uitxok kthlaam rang a, uitxok rukka oong da ‘Uitxok koh, tva' thah k'am pti lei’ da, oong da, thlaam da,\nm'uui ruk vah kruun da, oon da, anto' mrhei thuunbi noom laai\nding bul klin paa khat phaa lam da, mding bul a, mthuh ding ktrkuu k'am alraang ki sumbi-- Sumphaai yuu ning prlei na' dit lu chaati ktrkuu \n‘au thuh k'am mo’ da msut am meh.\nmrhei bong in ki a vei khat dulti thah khor khat dei da, mbih au khor thung ngu ‘Uitxok koh k'am pti mo'i nah, ha' thuun tah’ da myuk oon thungbi\narlaan nih pyuu khat arhang thuk khot da mbih piir leet da, \nau mtlot bing arlaan nih uui suun vah ding leen nih pkhui buu khat han dei da, \nmhan kruun thungbi, au ding thung ki mpkhui rek a yaam prvel lam da,\ntun nuh nao vah snung ki ding trkuu avah, ding ktrkuu khor thung ngu ‘Uitxok a kal da mthuh k'am daat ngaal mo’ da, tun nuh yuk suu da ‘Uitxok koh hau thuh k'am ptih mo'i’ da myuk kheel thungbi,\nmyuk oon chaak le', sumbuu khat arhang thuk da mbih msumbuu ngi kpiir leet tih anto'\nmnao vah dulti thah yung ktluu phang ngi anto', aryung krlooi chda aryung tlaa da, \narlaan nool luh m'uui suun a talu mtlot a mthungbi snung ki pkhui buu mdo kruun avah pkhui a yaam lam da, pkhui mluung ngi\nmluung daat tih rei prvel da mbih mchen-mchen, tun nuh mnao nool rukka au tun ki sumbuu vah mrei thungbi tun nuh, lung khat leen hang kal khot da.\nmbih mhang kal khot arlaan ni ngu ma vah noom ki ding ktxong kdung ngi dei da,\nding ktxong bark hep pih dei da,\nto' kyoong tot thi da ‘Uitxok koh tva' thuh k'am pti lei’ da m'oon thungbi tun nuh ‘au ding mo’ da mdo kyoon avah,\nhm tyuk arkii krthuk da, mbih tyuk ma' anto' kdom da chen da mbih m'uui ruk vah kruun da anto' mrvang chen in ki a,\nloon pang khuu mryung thlaak in a tun nuh, au mtyuk kih anto' aryun ktxum rang ki ngi yung kthlaa rang ki ngi mluu myuk dit khot ki a tun nuh nao le' m'uui ava' dii thuh yung thlaa pum chlam da,\nmbih anto' kdi ngi tun nuh, nao le' m'uui suun avah dii anto' thap lam da mnao vih m'uui suun ava' mluu kou thah kdom da anto' dii avah van vaan lam da anto' vang lam da mbih mvaan meek arlaan nih, ding ktxong khat dei da, mbih avah ding ava' leen nih hang kbiiu da ‘Oh, hau leen nih tkal rang a’ da,\nava' dii laai ki ding ktxong anto' dii ngi mdo yuu khat leen nuh m'uui tu' hang kbiiu lam da, anto' loon lam da tun nuh\nau mding mdo loon in avah anto' yung, m'uui suun tung ngu anto' mleen nih iip lam da.\nanto' m'am in a, krngaa lam da khat ktong thah myuk sut khok thungbi, uitxok knii yuk dei da,\nmbih, mplung ngam you chda, msut nool thungbi tun nuh m'uitxot rek a knem pok dei da, mbih krlou lam da,\nava' uitxok rek myaam arlak ki a ma uitxot hee-hee ava' sin thi da,\nanto' uitxot mrson knem pok a maa pthii da, snung ki ma uitxot avah anto' kdom da sin da anto' m'uui tung ngu\nm'uitxok rek mrson a mkheng anto' mdil pang thah dil maa pthii lam da, \nanto' mbih m'uitxok a anto' thlaam da phang da, ha' arveel lih anto' ktxuu kcha'."}
{"text": "Alraang ta ngu Benglam paa khat k'am pi mdit pi Ang ngu \nma nao di you leek dau mthungbi ngu mnao klruul rang au txap-txap dau kvaa pi di lam thang va ngi kvaa \nava' phak thuh mdo kyuul pi \nma nao vah phak thuh tklum mih mdo klum avah mdo ptlaak pthii lam thah \npthlaa thi da vaa da mphak dak den alruul thi da krvang \nknlee pi di mrvang knlet thungbi snung ki mnao kdi you mdo ptlaak pthii a lam mih kploom daat lam mih \nmdo arvan phaak pi di yuh mthungbi ngu ‘Mii nao rukka di you ngoi-ngoi da ploom chdaam da,’ di dau mditto \n‘Oh nei knao daat di you pak da kdit na' mii nao rukka hei di you ngoi-ngoi da kploom chdaat a ploom chdaam da,’ mditto.\n"}
{"text": "Alraang ta ngu, Lamkaang paa paomin vaari thung ngu, svang nao le' sraa nao, maan ve knii au ktaang ktloo rah,\n‘Cham muh ktaang ktloo rah chet che'i’ di dau svang nao va ngu, \nktaang ktloo rah mchee thuunbi ngu, sraa nao va ngu dulti thah skhii ktaang tloo dau.\nsvang nao va ngu prvaan thang ngi, pvaa ktaang rang ki vaai ktaang tloo dau.\nmthungbi ngu, pduk nii yiing sun va ngu ksuu rang kchet rang ki mtheen thungbi ngu, khuu a do lu kma' raa dau.\nmthungbi ngu, svang nao va ngu mdoo mnaa mdo prthlen na' rah k'am pdau.\n‘Cham muh le'i ksuu rah vaa che'i,’ mdit thungbi ngu, sraa nao avah mdoo mnaa mdo prthlen na' rah am mdau. \nm'am na' ngu, ‘Cham muh, nang vaa suu daat tuh.\nnei au kdoo knaa kdo prthlen na' rah am mdau,’ mdit thungbi ngu,\n‘Kdoo knaa kchor rang pi'i,’ mdit thungbi ngu,\nsvang nao va ngu mhei thungbi ngu, sraa nao ktaang thung va ngu skhii kmen dau.\nsvang nao ktaang thung va ngu pvaa kmen da ngu m'am thungbi ngu,\nsvang nao va ngu, skhii au, sraa nao ktaang thung ki skhii au suut dau.\nprvaan laai ki ding leer ki vaai ktaang thuh tpmen thi dau.\npvaa avau dulti ki skhii ktaang thuh tpmen thi dau m'am thungbi ngu.\nsaa khimkhei doo khimkhei ava' prkuk lam dau, vaa kat lam dau, \nbichaar mtlot thungbi ngu, mii va ngu svang nao avau txii chdau, bichaar ktloo pchaang khat leh am mdau, m'am thungbi ngu. \ntkei va ngu talu lousing mtlot a? \nmdit thungbi ngu, ‘Nei dil nao ver thuk nih,’ dau.\ndil knao ver ri ngu tkhooi dot-dot da mhei thungbi ngu, \n‘Aro, tkei paa nang a talu kthee, ktkhooi dot-dot tih krhang daat ti nu oh,’ mdit thungbi,\n‘Hey, khuu raa da, dii lin da.\npaat vaan nu tvaa vaan nu krhei thungbi, kkhuu pkaa krep da dung da.’\nmdit thungbi ‘Talu hep daat tuh dii vah akhuu a mpkaak kree daat pli,’ mdit thungbi,\n‘Talu hep daat tuh skhii a ding doon thah kal da, kkmen daat pli,’ mdit thungbi,\nsraa nao ava ngu case ava' pchaang dau, mditto. <…>"}
{"text": "Nii khat vah mii paa khat a theihaai klin paa bul khat kchei yih arlei yih don da, hang kal da,\nmyao slii laan nih, mii paa khat nool rukka ngi keel paa khat ptxhii da arvaa nool da,\nhang da, yao da aryung txum da,\nmpooi thung ngi aryun sin da,\nmboor thung ngi prtee da,\nkdim kang ngi mthiik laan nih, nao khat cycle leen nih arvaa da k'am ava ngi ding bul ava' kk'ong daat theihaai mdo dee pok chang ptlaak da,\nmma ngi krlou da, boor avah cycle leen nih daal da mvan thungbi, nao luung chaai kdum school thah krvaa chrek ava' tu' ngi krthoong lam da, \nmthungbi ngu snung ki mdo hur theihaai mkheng avah dulti thah lei pthii lam da,\nmthungbi ren nih arvang krheel lam da,\nnao luung a ktxhaa deek kih chom pik lam thi da, khat ren nih daal nool da, \nmvan thungbi, vang bong thi da ngi ma ki mbuu mlikin avah huui dum lam da, oon lam da hei thee pik lam da \nmthungbi mma ruk va ngi theihaai avah khat ter-ter rih pii lam da,\nvang lam da arlaan nih, theihaai kyao mii paa vah aryung txum da msut thungbi ngi, mboor khat kho a kdim mih k'am daat,\npdainu khat a ktaak paa mthungbi ngi kdung ngi mplung yaa da,\nmdo thee na' ktaak kih anto' ngi arvang krheel chda k'am."}
{"text": "KH Beshot Lamkaang nei yih kdo thee chaak rang paomin a,\nalraang ngi, nnuu npaa paomin ki dil ktxooi yih, Sumphaai le' Raangleen a ngu, mnuu le' mpaa le' ngu di yoo daak lam dau,\npdainu, von sat krloo lam da ktxhaa ngi pao thee kprtxooi lam dau\nm'am thuun au dil ki a, han lin bet-bet han lin bet-bet lam dau, mthungbi ngu, mtxaa paa Raangleen au snuu thee dau, m'am thungbi ngu\nmsnuu a ngu Sangkaakuuk tdit yur mdo thee va ngu msnuu ava ngu mcher nuu Sumphaai avah kdung reen nih suuk pthuk dau,\nSumphaai a ngu, vaa chet yo so, kling prdaam da vaa da, mrvan thang ruk va ngi nong suu yiik thi da ngi, mnoom bee ki dii thung thang ngi kltxuu yiik da arvang da,\narlaan ni ngu, mcher nuu Sangkaakuuk a ngu ding tmong lung mong tangkuk noor leek dau kprbul leek thi da ngu mtxaa paa hin ni ngu:\n‘Asuu, asnuu a ngu nong tloo lit me'i’ mcher nuu a ngu,\n‘Nei knong suuk bar tloo da, \nma' suk prthloo dau tlung dau’ mche ngu,\nRaangleen a mplung thii leek kchok dau,\n‘Ha' ayur ma bih nei a inn thuh am pchaang ni maang’ di leek kchok dau,\n‘Ta hep daat lu kdung ngi, knuu le' kpaa le' ngi, kmot sii-sii in nih mmaa pthii in da anto' von sat krloo in nu k'am paa, kcher nuu yur daat nik pli,’ dau,\nyaan vah m'ii thung ruk va ngu txap kchok dau,\npdainu ngu msnuu ngu mthee reen daat thungbi ngu nii khat va ngu, mcher nuu, Sumphaai au txhii dau, Shonrang khuu thang ngu svang puu khat hin thah yur dau,\nmthungbi ngu, svang puu va ngu ‘Ha' talu lei yih mdo yur, talu mprmaa na' mdo yur k'am,’ di dau,\nma ngi buu mdo suk na' rang mchaa ther thung ngi har prdii mthiik,\npduk nii va ngi ktxhaa deek lou da vei khat tih thii thi da ngi, chaa ther a, luuk da anto' mhei nool,\nnii khat vah mduu thah vaa nool da, msum thung har prdii a mdaal nool, msum a ktxhaa deek kih mkhut tih vei khat tbaai nool da suu nool thi da mprdii ktxhaa deek kih lou thi da vei khat msuk nool,\nanto' ngu prsin-prsin da m'am thung\n‘Um ha', chum na' ki mram m'oo ma na' au chee don mdo snum ma ki au thide’ dau,\npaal lam dau mthungbi svang krthuk dau,\nnii khat va ngu, mtxaa paa Raangleen au krchoo rah mrhei thungbi ngu, khuu raa dau, \nmhei sut thungbi ngu, m'inn tii mkalrol, bul lu ngu rip daat dau,\n‘Kuu tih pli?\narhung krsoon nuh,’ di dau, mhung krsoon nool,\nkhat ‘Arvang ngu, inn thung ngu adoona arvang prthleng chau!’ da mbuu mdiir nool a vei khat, mbuu mdiir ktxhaa-ktxhaa, mpluu thung ki trthuu nool da mpnaak nool,\n‘Arhung krsoon nuh, mei bee arhung ngu,’ nool da vei khat mei bee mpnaai nool,\nyuu plum da vei khat pneek nool dau di thi da ngu,\nktxhaa yik ki ngu myuung prsim pik dau kdim mi ngu pthlaa dau \nmbuu dum m'an dum, ‘Lam thang vah achaa anee no’ dau anto' ngu prsim dau arvang thi dau,\nmvan leek thungbi ngu, Raangleen va ngu mcher nuu do prsim avah, mbuu hur leek ki ngu Tootlang kam leek dau,\n‘Vaa in rang ngi, Sumphaai hin thang vah:\n“Atxaa paa Raangleen di you dau” adi in rang ngu kool hei laa en nuh,’ di dau\nava' kaikiing paa le' har khuung paa hei sii lam dau,\nmthungbi ngu mhei sii thungbi ngu, ‘Talu ki pli,’ mdit en thungbi ngu ‘Di you dau,’ di lam dau,\nkrphat lam dau mthungbi ngu ‘Acha, ma ngi anto' mtloo daat yoon so, ktxaa paa am da’ dau,\nmyuu ning msaa ning, tapleh dau, prsim dau mkeel paa txhii dau,\nmrhei thungbi ngu, lam thah mrhei kheel lam kchoo cheu ngu krphat lam da ‘Di you dau di you da’ mdit daat in\npdainu mhei krsoon set-set daat thungbi ngu, Thlaanglam kchiing mrhei phaak le' khuung kpring a mryaak thungbi ngu Kdi khuung ngu pring mdau Kring khuung ngu pring dau\n‘Knao leen nuh tva' talu ki pli,’ mdit thungbi ngu,\nhar khuung paa va ngu:\n‘Ong ngi, mdo krphat ngaal en pi'i Tootlang kam dau’ mthungbi ngu\n‘Acha, nei kbuu yuung khat ti ngu Tootlang mdo kam au,’ dau\nmkeel paa avah mdo txhii ava ngu, myuu ning ava' thung ngu Thlaanglam kchiing thung ngu pneek thi da ngu, arvang krheel da \ntuni vah mkeel paa kchen ava ngu, tuni ki seryaa ava'u, Sumphaai (ah,) keel,\n‘Ava' pi'i’ dau nnuu npaa vah tuni anto' thee da\nava' hep pih, seryaa lang-lang a tuni vah, mkham-mkham thung vah keel rukka anto' yik pi da,\nanto' ngi, neen ki Lamkaang paomin a thee da, avah,\ntuni ki paomin a mtxut na' thung ngi Sumphaai le' Raangleen, cher le' txaa, von sat k'am avah mcher nuu Sangkaakuuk kih mdo snum ma ngi mdo yur yaar ri ngi, tuni neen rukka, te chaa ruul suu ruul thung ngi hava' lu tdut mna' raan ki, hau ki paomin pi da,\nhava ngi hanto' arveel lih maan ki paomin a ktxuu a.\n"}
{"text": "<…> Ungta Mma ngi thee da: \n‘Chaa paa knii kthlooi mii laai khat am da,\nung ngu mnao paa ava ngi mpaa hin thee da, \n“Apaa, nei ktum alrou avah mhei pii cha',”\nungta mdo thlooi rek avah mkniing in nih them pik lam da,\nung ngu, nii mruk dil thah mchaa paa kmoo vah mtum mkheng prkuk thi da, khupaam lam klaa <thah> pveet chda, ava' <thah> mma alrou vah do kpsit kmah prtlai trkrep da,\nungta mma ngi doo khimkhei mprtlai dok dil thah, khupaam ava' thung ngi pooi tham klin lang-lang khat am da, ungta mma ngi kkriing ptxhun da,\nava' lei yih mma ngi chet da khupaam ava' thung ki mii laai khat hin nih am chda, mma ava' <dil thang ngi> vak kpmaal sii da,\nungta vak rek do chaak vak then ava' kdung ngi chaa chnum da, ung ngu mma ava' kuu mii khat le ngi doo khat leh pii chmeh,\npdainu mma mtheina ngi hanto' thee da, “Knem mih kpaa do vai sraa oor rek vah thenpen kkleem lut-lut tih chaa lam im de, pdainu ‘Nei a hava' thah pooi ktham mih kmaang chrah,’ kthee a,\nnei yih krlou ni rah kpaa hin vang ni rah ung ngu mhin thee chnih, ‘Apaa, prvaan le' nah amaai txhuum mih nei yih pnuu krvee chaak a;\nnah achaa paa rang a krhuui chmaang, asraa oor rek khat lu-lu ngi mhei kool cha',’ ”\nungta mma ngi rip daat da mpaa hin nih arvang da, pdainu mma ngi arvang da leer khat ki m'am daat arlaan nih, mpaa ngi dei da ung ngu von sat loo chda, ungta mma ngi vaa chen da arpom thi da put da,\nung ngu mchaa paa ngi mpaa hin nih thee da, “Apaa, nei yih prvaan le' nah amaai txhuum mih pnuu krvee chaak a, nei yih nah achaa paa rang a krhuui chmaang,” \npdainu mpaa ngi msraa oor rek hin thee da, \n“Kbei yih doona ktxhaa arvan sin in rah, mleen apnaak in, ungta mkhut leen pnthlaa khat apnaak in, ungta mkhuu tun nih khung kok rek apnaak in;”\nthi in rah sil suun kmar dam khat arvan sin in rah ah, ak'ee you in, neen nih chaa in chrah knpaa in cheh,\nmlei a kchaa paa hava' kdi you kcha' thung ki kring nool, mma avah kmaang kcha' thung ki kdo phaak chaak ungta mmaan nih knpaa ptxhun lam da.’\n"}
{"text": "Lamkaang rek vah mhousa ngi saa, saa ee you da,\nsaa kseem ki ruu krii saa ktloo ki ruu krii thee in cheh!\nLamkaang rek vah saa a, sil dak thee in cheh! \nsil dak m'ee yoo rang thung ngu, sil dak mdo ee yoo na' mram knii kdum am da. \nTootlang kam da, sil dak k'ee you am da, \nung ngu, inn saa thi da Inn Luu rang thung ngi sil dak ee you da, \nkuu mii khat tih mnao pluu da mplung ngam reen da sil dak kih mnao Miing Kphuuk am da. \nung ngu kuu mii khat vah mnuu mpaa mvang der cheu au mmaan … ah, ‘Ngoor Ksim muh’ da sil dak ee yoo pik da. \nau thung ki, ung ngu mdak-mdak phung kaa rukku sil dak ee you da, ‘Ngoor krsim chau,’ da sil dak mdo chaak lu in pi'i, \nava' sil dak m'ee yoo thung en nuh, Tootlang kam thung ngu anto' ee you lam da.\nTootlang kam thung ngu sling psuk lam da,\nknthun nih luun nlaa rek kih krdaam loi thi da, Khuungpaar thung ngi psel paa rek kih krdaam loi da, \nhau thung ki mpduk le'u knthun nih luun nlaa rek kih nii khat krdaam loi thi da, mkyiing thah mdo ee yoo.\nm'ee yoo duun nuh laa khat thee lam da:\n[sings:] ‘Ksil ruung chen ktxhaa, ning siin mloo mau,’ lam da, \n‘Ksil luh, aruung chen ktxhaa paa ngu ning siin loo maan nuh, ak'ee you rang thah kthlaan im ping!\nnoom thung ngi saa ngi achaa den le' mdit ma tah, ah, krlup you ti don au rang klang a, hanto' Tootlang kam da kumhei krtlot psuk da.\nah, tkr'ee yoo chaak avah mlaar pum pi'i ning psiin mau,’ lam da anto' ee you lam da mdo chaak en.\nau thung ngu mdo ee yoo en a Tootlang thuh mdo ee yoon sil dak t'hep lu m'ee yoon a?\nmthungbi, rii puu da, maan ava' Tootlang kkam inn khur thung ngi mii laai khat-khat rii puu k'am.\nava ngi khut mdo bel lu.\navau rii puu avah ruu krii ngi yel lih kaat don le',\nau dil thang ngu myaam mih kchei yih myii thah mdo tkhot -- mdo tkhot meh, mdo thun lu, Oklu ngi thun thi da anto' trthuu da, thun thi da anto' trthuu da, Ongki ava' vei khat mthun bih, mthuh k'am mung rah au lei Oklu ngi thun lam da trthuu lam da. \nmchang thah thun lam da, mlee thah thun lam thi da anto' thun lam da, mdo thun yoo lu en.\nau dil thang ngu mseem rang thung ngu saa khimkhei a mseem rang thung ngu mkhuu khat lou lam da,\nmkhuu khat a mcher nuu mdo piik rang ki, ung ngu mkhuu khat a inn kluu rang ki thii lam da, \nau thung ki mlool a lou nool lam da, \nmlool a mpuu mdo piik rang ki,\nau thung ki saa kum phel rukka mii mdo piik lu en mdo tlot puuk in pdainu, mdo tlot ma kroo kma' mkhuu khat a mcher nuu kpiik rah klou rah, mlool khat a mpuu mdo piik rah klou rah,\ntalu ngi saa, saa kong paa ham pntaan thi lam da, \nau dil thang tun nuh, sikhu rek kih nong a ktloo lu, sikhu rek mdit pdainu mhousa'u, Lamkaang ngi saa m'ee yoo khimkhei thung ngu mkmaak rek khimkhei thuk da anto' msikhu rukka mknem a kmaak rek kih mdo tlot lu pi'i, \nthi da msaa avah mkmaak rek kih thuung da, \nruu krii ngi mpooi ril ki saa rek ava' thuung da anto' them da chaa da,\nkder klaam ruu krii ngi van pii da van pii da van pii da anto' chaa da,\nau thung ki snuu rek vah dii suu pik lam da, arnaa thlaam pik lam da,\nung ngu buu kthuung avah snuu ki nong ngi tloo da,\ndii, dii suu pik da, ding tdak pik da, \narkuu mii mkheng krking lu pseh arnaa thlaam pik da a' sikhu psel nao rek kih arnaa lam klaa mthut bih thlaam da, mnaai cheu snuu rek tu' thlaam da dii ksuk a pura ngi snuu rek kih tloo lam da, von kvaai le' buu kthuung le' dii ksuk a to' tloo lam da.\nava ngi sil dak ki a, \nvak mkrthut rukku, anto' vak a ee you lam da,\nartan lam da snung ki tthee hep pih khuu khat le' mlool khat a -- mlool a mpuu mdo piik lu en,\nmpuu tdit a, mnuu ktong ki mpuu le', mpuu le' mdit thung ngi snung ki Lamkaang ngi miing phuuk thung ngi Sankhil a Suungnem <…> Suungnem Sankhil arduu a ‘Reeng ngu’  di da,\nIdaar rek arduu a ‘Dar ruh’ da,\nLeivon rek arduu a ‘Shet tuh’ di da,\nSurte arduu a ‘Raang ngu’ di da,\nKangten rek arduu a, … tak kuh mdit a, Kangten rek arduu a?\nhm, ‘Vang ngu’ di da, \nanto' lu ngi mdo thee paa ham ava' dil ktxooi yih snung ki msaa k'ee you mii avah, talu phung kaa krthuk yo so snuh mpuu le' tdit a, Kangten arduu mthut bih ‘Vang ngu’ kdi rah, ava' Kangten yur do pluk mii laai ava ngi saa m'ee yoo bih, mpuu le' a, mpuu le' a kuu tdit a Va-- Vangshel lih saa m'ee yoo bih, ‘Oh, Vangshel a Kangten rek arduu a’ tdit tdee daat. \nmdit bih au msaa lool a ksooi lit kma' Kangten rek kmaak mnuu tu' kdung ngi krnaai Kangten rek kpii rah a, tdit a anto' lu hep pih, mm, --\nIdaar chaa paa khat tih saa m'ee yoo bih, mm, mma', ah, Idaar chaa paa ngi ee you daat yo so, mma' miing a, ‘Rengting ngu’ mdit bih, ‘Oh, ava' Idaar paa Rengting a, m-- ma mnuu a Sankhil yur am da, Suungnem yur am da,’ tdit tdee.\nmdit bih ma mdo piik rah saa lool a mpuu le' a Suungnem Sankhil rek am da, mdit di da.\nanto' lu hep pih mpuu le' mdo piik rah saa lool lou den, mcher mdo piik rah saa khuu lou den anto' tloo den saa a snung ki hep pih psel paa rek kih thuung den, snuu rek kih an, eh, buu thuu-- buu thuung den, mrson ding thlaam den, dii suk den anto' tloo den mdo chaak lu en pi saa kchaa,\nung ngu kprsaa you kcha' ngi doo khat mtlot nool en a, Lamkaang rek kih saa mchaak thung ngu, mphung kaa ngi mkrtaai na' saa khat msik kih k'am nool,\nava' mii ngi, mii mkheng ngi buu kool thingsu talu-tala kchaa lu, pdainu, maan phung kaa lim daat.\nmphung kaa tdit a maan -- hm, m'inn khur, \ntun Sankhil rek kih, Sankhil -- Suungnem Sankhil rek kih mchaak en bih, Suungnem Sankhil lih mdak kr'oon da mdo chaak lu, saa k'am nool pi'i, au saa myaam mdo chaak rang ki saa thuh, au thung ngu maan a, ah, mkrdee naan, di da, \nmaan lim mih mdo chaak rah saa mruk avau msik kih txheek nool thi da avah thuk nool da avah, msik kih maan lim daat tih mdo chaak lu.\ntalu rukku k'am? \nah, ktxhaa you kcha' ngi kdo chaak en nuh,\ntchaak-chaak ktaai yih mpuu saa lool mpiik a, \nmcher saa khuu mpiik a, \nava' saa kchaa, snung ki saa kchaa rukka -- kdil suun nao kmeh,\n<koonber> you kcha' kmdau,\nsil dak ee you da,\nTootlang kam da chaa yo so, phaam kaa da chaa yo so, \nInn Klut tih chaa yo so, ung ngu … mnao miing phuuk da chaa yo so, to' knlor you kcha' ngi saa ava' tloo lam da mdo chaak lu en em dau Lamkaang rek a, // <…> \n* * *\nLamkaang rek vah alraang ngu ‘Kaitheen nuh, dukaan nuh’ tdit lu doo khat leh k'am pseh … plaa ptxao lam da,\nau plaa mdo ptxao in avah chei da, \npaar da chei da, mmin cheh vah, kek thi da kpool dong-dong ngi mtun nih k'am pi'i, \nmcheu ava' a yao lam da, voo txhuu thung ngi yao lam da, \narvan hor lam da inn thah vei khat knii psat lam da. \nknii psat thi lam da, pheen thung ngi, ah, mpheen in cheu snung ki mmuu a krpheen chda mplaa lim am da. \nmcheh au mplaa lim avah vei khat maan nih phang boor thung ngi thii thi lam da, knii psat lam da \nava' a … mdo kaa lu en pi'i, \ntkaa na' ‘Tang yaai yuh’ di lam da, ava' seem thi lam da, au snung ki plaa ava' kaat lam da, \nmkaa dok dil thaan nuh, vei khat -- talu o? -- prdaam lam da, \nanto' kchet kthloong ngi, tapleh, mm, mtluun sii-sii ngi avah mplaa a mtluun sii-sii ngi vei khat mdo seem nool en pi'i, \nthi lam da ava' a sin lam da, kling tun nih prdaam lam da, lou thah kvaa ruk krvang ruk kchet kthloong rukku prdaam lam da anto' seem thi lam da, \nlang mdo prthuu en pi mplaa ava' a lang prthuk thi lam da au dil thang ngu treeng tun nih txen lam da, \ntxen lam da txen lam da txen lam da, mtum ngei-ngei mtum ngei-ngei mtum ngei-ngei txen lam da \nprtuul thi lam da, au dil thang ngu knik kih msak bih knik kih saa da, buu ngi mtlot rukku buu ngi tloo da, \nalraang ngu ‘Color ruh’ tdit hau mchuu talu-tala knem mih am meh ruu krii vah anto' kpool lih anto' mplaa, mplaa mchuu daat tih mdo tlot lu en. \npdainu mrvan bet-bet mrvan bet-bet thungbi ngu mmaan rukku mchuu tsan hei lam da Lamkaang rek rukku, \nung ngu tun ngaal luh mmaan nih plaa ptxao lam myo so, kaitheen thung ngi lang am pok da mkhal mkhaa ki mchuu color rang am da ava' lou lam da mdo arkhoon en pi'i, \npdainu alraang ngu anto' au mdak en nih ptxao lam da, pheen lam da, seem lam da, \ntreeng ngi txen lam da, \nau thung ki tun ki … talu <lin> pli? \nhava ngi anto' seem lam da thi lam da mdak en nih arkhoong lam da, \ntrthliim mih arkhoong lam da,\nanto' mdo tlot lu en. \nau lei yih, alraang ngu Lamkaang rek phung kaa khat thung ngu mii paa khat m'am bih, mdiir phuum khat le' pyaal buu khat daat rah. \npyaal buu khat kthlooi kma' roo meh, \nmram a pyaal buu avah mhei chee thung ngu mphrik rah.\nthlep don le' ma lee thah vei khat yaang krvei den, ma chang thah vei khat yaang krvei <sthi> den, \nmnaak bih ava' mbuu avah khao ruk krthuk rah, doo yao den mdo thiik na' khao ruk krthuk rah,\nung ngu phrik ruk krthuk rah.\ntung mrvang thlun bih, au mthung mkhao thung ki doo mkheng lou pthii thi den mbuu a, ttxhik thi den le' mei prhaai den tung yaan ki mdo hil rah krthuk rah, \nhanto' lu ngi mdo tlot kchoo en em dau, alraang ki rek vah.\nda tun nuh, kaitheen thung ki lang mkhal mkhaa knem reen nih am da, \nau vah alraang ki knik alraang ngu lang tlaa mchuu tlaamlaa lam da lup lam da mdo tlot chaak lu en knik lu au lu khimkhei a tun nuh, readymade tih doo mkheng k'am ksaa, lang mkhal mchuu k'am ksaa m'am thung ngu tun nuh ava' ren lam da arkhoong lam da, \ntun nuh tun kaal ki snuu nao rek vah snuu rek vah nungai yih mdo tlot chaak en pi'i. //\nSLC] So I understood a little bit, the colors of the threads and all of that.\nyou had to do that all yourself?\nmaking the colors of the threads? //\nSHEKARNONG] Formerly they teach it, //\nSLC] Ah yeah, with berries and the -- some things in the ground,\nyeah, yeah.\nOK, good.\nI can stop now."}
{"text": "<…> Mii paa khat a, ah, talu tdit rang ngo?\nlah mii lam ki vaari pi'i,\nmii paa khat a, a' luu hup naa da,\nah, lah neen paam ki ching lu thung thang ngi haai kyao rang ki, ah, krvaa pi, \narvaa da ding a, ava' haai avah talu haai yuh mdit varle hang loon da ngi, mdo yao pi'i, \nyao da ngi anto' khat-khat aryu pthlaa thi da, anto' aryu pthlaa da aryu pthlaa da,\nau thung ki a tung ngu aryun txum da,\nchom thi da ngi au boor hep lu mdo arhei sin thung thang ngi mkheng mdo prsim pi'i,\nprsim da mthungbi, chaai knii avah kdim dok, \nchaai knii a dim dok da mthungbi ren nih hang kal nool da mrson mryuk yao nool pi,\nmrson aryuk yao da anto' mpthii meek laan nih nao khat, talu tdit rang ngo, nao khat avah maan paam thung ki nao khat, kngao khat vah cycle sin da, arhei thou da ngi,\nmii paa klin kmar txeek-txok pi, mthungbi ngi hang kal da myao meek chaak laan nih, ava' nao avah arvaa da tprut tih boor khat haai, boor khat avah mcycle thung thang ngi daal da anto' tprut tih sin da kvang chpi,\nmdo prut chaak pi ah lah mii paa, ah ding doon thah k'am vah aryuk dei me'i,\nmthungbi ngi, pruu da ngi anto' mcycle leen nih daal thi da ngi, to' kvang cha', sin da kvang cha', \nmthungbi ngi, nao, nao suun pi'i, cycle a mdo thou dee, anto' mvan meek laan nih nao -- nlaa yur khat ma leeng a lu khat avah, ma tu' to' plap lu khat, nao khat avah -- snuu nao khat avah ktxhaa deek a cycle thou da krvaa thang pi, \nmthungbi ava' msut chaak meek laan nih lung klin paa mduu thah k'am avah dei mda pdeen dok da ngi, kploom dok, \nmthungbi haai khimkhei a mkheng ngi lam thang mkheng ngi anto' mden-mden kploom chpi,\nsnuu nao vah doo khat ruk thee meh anto' kvaa cha',\nmthungbi anto' ploom chda,\nmdo tlot na' rah dei pnrii mda arlaan nih, ah psel paa rek -- nao luung rek chaai kdum mih thuk lam da,\nava' boor avah mcycle ava' rukka prii pik lam da mdak rukka, ah, txen lam da prip lam da \nau thung ki, a' boor thung ki haai mkheng ngi ah, kthlaa kcha' avah mkheng ngi mden-mden kploom kcha' ava' rukka chom pik lam da,\nau thung ki ah, ren nih mcycle thung thah daal pik lam da anto' kvang chpi,\nanto' mvan chaak thungbi snung ki lung pdeen da ngi mploom thung thang ngi, mluu hup a, lih siir, ah, mrson thah kthlaa kcha' a dei meh mdo prngeel pthii pi'i,\nmthungbi ava' nao luung rek chaai kdum ava ngi, haai rukka mdaal pik in a au thung ki, mcycle thung vah prsim pik lam da mvan sin a,\nmluu hup siir khat thah kploom daat mdeen thungbi, ava' nao avah huui dum lam da ngi oon lam da ngi mluu hup avah ren nih mdo hun piik nool in pi'i,\nhung da ngi mcycle rukka kyoon pik thi da, \nanto' nao vah sin da kvang cha' mthungbi ava' nao vah, ‘Mknpat reen nuh’ di nih mo talu di ni mo? \nmii laai kdum paa lam da haai a chaai kdum pii lam da khat-khat pii chlam da mryun sii lam pi, \nmthungbi avah, anto' mvan meek laan in nih ava' haai a khat-khat a anto' chaa lam da anto' kvang lam,\nmthungbi, nei kdo thee avah, avah[.]\n"}
{"text": "DANIEL] Har khuung da,\nhar mkhuun dil thang ngi, mii paa khat tih arvaa da,\nthei yao da. // \nSHEKARNONG] Tva' ki krvaa? //\nDANIEL] Tva' ki krvaa tdit a tdee meh. //\nSHEKARNONG] Khuu thung ki lu mo? //\nDANIEL] Ah, buk lu arlek set tih am meh,\ndoo kyao meek daat tih anto' kdo dee pi, \nding leen ki anto' doo yao meek da,\nmkhuu rukka krthuk meh, ahm,\nthei anto' yao prvel da, au ki, ah, thei mdo yao khimkhei a, boor kaang thung ngi yu daal da, \nyu daal da ngi anto' boor kaang khat a dim dok da, mknit na' vei khat ti ngi yu pdim meek slii da,\nanto' aryung txum da, \nmryun txum le' mii paa khat tih keel txhii da arvaa nool da, \nkeel mdo arhei txhii a,\nmii paa keel ktxhii au vah suu lam meh,\nvan kheel lam da mmaan rukka vang thleng chlam da, -- //\nSHEKARNONG] Kuu le' keel ktxhii a khat daat mo knii? //\nDANIEL] Keel ktxhii a mii paa khat va ngi. //\nSHEKARNONG] Kuu daa mdo sut ma a? //\nDANIEL] Tun ki thei kyao vah. //\nSHEKARNONG] Thei kyao a khat daat tuh di tih.\nkhat daat nool luh di tih.\nava' a kheel lam dau ado tdit a talu lei? //\nDANIEL] Van kheel da,\nau dil ki a, tung vah nao khat arvaa da, psel nao, \npsel nao avah arvaa da ngi tun ki mii paa khat ti ngi, mdo yao boor kaang thung mdo thiik thei rek ava' a, mma ngi vei khat ti ngi mcycle leen thang ngi, m'aang ki doo t'hor na' lu leen thah pk'ong da boor kaang a thi da, thou da vang da, \ntva' ktong thah, //\nSHEKARNONG] Mkyao vah doo khat leh thee meh. //\nDANIEL] Mkyao vah doo khat leh thee meh, mma ding doon thah k'am chdaat,\ndoo dei meh dei meh tdee rukka aryung ktxum pseh neh, \nau ki a anto' boor kaang leen nih hor da kvang au vah snuu nao suun khat cycle thou da krvaa thang msut khot thungbi, psel nao ava' a mduu ki mlam txooi rang ava' a prngeel pthii da, \ntun ki snuu nao msut arlaan nih, mboor kaang thung ki, snung ki thei khimkhei ava' a lung tpal lam da mcycle in vah, mbih avah yung thlaa da,\nbuu chda, arlaan nuh psel nao mchaai kdum thleng nool lam da, \nkrvaa au vah tun ki lung tpal da ngi mploom chaak mthei khimkhei kryei mdee thung thah, maan nih bom lam da boor kaang thung ngi thei chom lam da daal txhii lam da,\nau dil ki a maan a vang knlee chlam da \nau dil vah vei khat nool lih, ah, tun nuh mii paa ding thei-thei kyao ding leen ki aryung txum da ngi snung ki boor kaang thung ki thei mdo yao ava' msut thungbi, mboor kaang khat a tlong da, doo khat leh am mda, kdim txhang ngi am da mthungbi, \ntaai da mma vah ‘Snung ngu hava' rukka kdim hep mo,’ kdi ngi kryaa da,\n‘Hava' a snung ngu kdo pdim hep thi da talu ki ngi tun nuh ktlong ngi k'am daat da,’ kdi ngi \nmma' a mruuk a … mrthluuk tdit ava' a, krmuung ngi kryaa da, pdainu, ah … nei yih hanto' kdo sut ki dil ktxooi vah, snung ki mii nao vi ngi mloo dok a tdit a mma vah dei meh,\nnao vih mdo chom dok krthuk da \nmbih anto' ngi snung ki nao luung mchaai kdum arvang knlee rek ava ngi tun ki mii paa am na' bul phaa lam da, pdainu doo khat leh thee lam meh anto',\nah … lee prvel lam da anto' vang chlam da, vang thleng chlam da, //\nSHEKARNONG] Anto' ktxuu kcha'. //\nDANIEL] Anto' ktxuu kcha' a."}
{"text": "SUMSHOT KHULAR] US thah vei khat kyun knlet rang vah, talu-talu hor nik di' tdit krbin nu.\nTchaak tneek t'hor ma kroo kma' t'hor rang rek, mungnai mo, kthaai mo, matah ngaa kduu mo, ung ngu, kplap rek tpiik chaak rah doona sii-sii rek, talu rang tdit dei maang, ava' t'hor ma kroo kma' t'hor rang rek kbin meek slii a.\nTalu-talu hor nik di' tdit bin thuu mlaai ring a. // <…>\nDANIEL THOLUNG] A' US thah kyung knlee, ayung knlet rah athut bih, tun burkhu ngi ado tchaak meek a talu rang pli? //\nSUMSHOT] Kyun ma kroo pseh, burkhu txhat na' rah dooi kdo chaak rang thah tlaa da. \nmdooi rek tneek kroo, tchaak ki tchaak kroo ung ngu klum mih t'am au lu ttlot rang thah tlaa da. //\nDANIEL] A' ayun nuh tden arveel lih arhung krheel na' rang ki pti yoh? //\nSUMSHOT] Snung ki khuu lum thuh ‘Vei khat krduu in cheh, hava' paona ki mlei krseel in cheh’ mdo dit a, \nschool nao luung suti mphaa thuh mdo dit vah mbih May thlaa di arveel le' June thlaa ren mbih arveel rang thah tlaam da, khuu lum. //\nDANIEL] Au mbih mktxhaa sii a, nang arhun pchaan na' rang mphaa ava' arveel lih tplreen rang <thah tlaam dau>. //\nSUMSHOT] Mbih ma' rukka <…> oocha nuu rukka mii prchuuk ni meh, mbih au mphaa thuh ntlot bih, nei kah kyao im ping nang ruk, aKo Luxon paa ruk matah kuu-kuu yo so, hau thuh. //\nDANIEL] Nei kdo bin va ngi, tun nuh lam klaa thah krchuuk rah kyung rang paa pti nu, doona t'hil tnaak rah tprsim rah ava' daat kma' mrson-mrson inn thah ado maak rah Tonu rukka au ki ktxhaa ngi prseel da ayun rang bin nu, talu abin a? //\nSUMSHOT] Avah txhaa you chda, talu-talu tprseel rang pli ma rukka, inn puu da anto' k'am paa pda, tprseel rang rukka ma mkheng dei thuu da k'am a, prseel-prseel myo min mo talu tprseel ma kroo kma' k'am, athee yoh! //\nDANIEL] Nang a achee rang cheu ma knchul you chda, ung ngu ma paa dei yih knchul you kchok da nang kkheel lih mkchet kma rah inn thah k'am daat rah ma paa dei krsim you kchok da, avah nang vonsat ado t'loo reen lei a mo di nu nei vah bin nu, anto' meh mo? //\nSUMSHOT] Au vih a' anto' da. //\nDANIEL] Ktxhaa-ktxhaa au mthut bih, ktxhaa ngi krsim rah achee na' rah atloo, mlei a lam klaa kpyiin rang paa pti nu, ado prngel pthii talu k'am a tdit a krbin pang nek-nek da,\nakrsim chaak ma bih, lam klaa ngi yung dok thi da ngi, ado prngel dok lu doo m'am bih, inn ki t'hor kroo lu, hulla thang ngi yung tlung dok thi da ngi,\nknsiir nool nah mbih kdung ngi yaa nah da, ktxhaa ngi krbin nek-nek thi ra ngi, adoona kprsim rah achet no! //\nSUMSHOT] Ong'e ong'e, ktxhaa sii a.\n"}
{"text": "REX] Tun kat ki ado thee na', tun ki akrseel in a, anto' krseel daat in. //\nBUNGHON] Oo avah, \na' hanto' di in cheh,\ntuni mruk hou yoon min kroo pi'i,\na' Inn Luu laa, laa leen a chaai kdum hee thee in cheh!\nInn Luu laa kkaai chaai plii pang -- kkaai chaai plii pang thee in cheh!\nlah thung ki ngi Lam loon laa Maa laa chaai kdum pang thee in cheh!\nLam saang laa, chaai knii hee-hee thee in cheh!\nau thung ki ngi, a' chaavaan nee pda,\nKleen nee knii Mul pii nee knii k'am pi'i,\navah hee-hee daat rah,\nau thung ki chaa ee, buu loo, chaa ee laa rukka chaai knii hee-hee thee in cheh!\nmrson thee myo min nih, avah thee in cheh!\nau thung ki, kkun dil kkoor thung ki a, mrkhan tkuu pi'i,\nInn raang maa, ungta Likha laa, Maa laa, Thangsoi, Bum khuung, Puun saa daang, Laa yuun, Laa kyuu, Sim laa, \nung ngu inn lam mdo van rei na' avah thee myo min kroo,\nau tret nthee in bih, au thung ki ngi, Khuung kruun laa, \ntun nuh Tootlang kam krvang pi'i, \nTootlang kam mrvan bih Tootlang kam thung ngu, yaan nih mdo thee a Khuung buu Khuung phaai, Txinno Sin tlei avah,\nhava' thung ngi, prngaa pang-pang nloo bih, laa som plii pi'i,\nava' thee thi da, Khuung paar laa pda, Khuu rii chaai knii, ungta Sil laa sum chaai prngaa mo plii mo, au thung ki Sak laa sum, Phunchong laa sum, au thung ki ngi, Rei laa sum, Dii laa sum, Raal laa sum, \nau thung ki Khuu sum a knem, Khuu sum a, soom arveel ruk tthee daat ruk kroo rah. //\nBESHOT] Avah, mm, ava' khat tu' nool, anto' ii in cheh!\nau dil ki mbee ngi avah, ma' ki tdit a highlight a ne, m'aartha mnaa sii-sii nthee ma bi ngi, mii vah tdee nool ni meh, ndit va ngi. //\nBUNGHON] Anto'-anto' rah. //\nBESHOT] Knem paa ngi thee myo min nih, anto' mtum-mtum anto' nvan thee, mrot ngaal bih tun tthee ngi neen ki paona ava ngi <kvang chrah,>\nma' ki poetry mdo thee paa pi'i laa nee a, direct thee me'i,\nmbih au poetry mram khat tuh knii yuh knii yuh di meh, thlaa u thlaa di meh,\nmdit bih ‘Oo’ ha' avah mdo thee a hau mdo thee na' ndit bih,\npaomin a nee laa thuh mkheng k'am chaam pi'i, //\nBUNGHON] K'am. //\nBESHOT] Au ktxooi yih tuni vah neen nthee cheu, ‘Koom laa paa mo'i, tik laa paa mo'i,’ tdit rukka tvan thee daat, \noo krtin na' kroo, roon a,\npdainu ava' lu a ‘Anto' ii nool cheh’ ndit bih, mchaak a k'am pok daat im pi'i, //\nSETWOR] Ava' im da mrkhan knei tdit a, sinnu tuni <…> mdo ptxhun avah, tuni khat ptxhun dok in cheh!\nhvih mdo hou na' -- //\nBUNGHON] Khuu rii thi da ava' lim tthee rah,\nau thung ki ava' mtxut le', Sil laa sum au tthee rang pi'i,\nau thung ki mtxut le' Sak laa sum tdit rang pi'i,\nung ngu, avah, ma' ki heading a, kyuung rim kyuung rim npiik bih kprsaa reen rah,\nmbih mlaa soom ndit bih ktxuu kcha'. //\nSETWOR] Ktooi tek-tek kih, bhaap ttlaak na' rah, <…>\nalraang ki lu a maa da tthee na' rah ka am me'i, //\nBUNGHON] Ou. //\nSETWOR] Njaat -- njaati laa paa pda, nee laa paa pda tmaak na' rang a txhaa mda, //\nBUNGHON] Nee rukka, nee ngaal a chaa khat krdei pi'i. // \nneen nih tdee ma ruk mii ngi thee da, //\nSETWOR] Tsichinna kroo khimkhei ndit bih,\nkndit ttlot a aartha thuk meh,\nmii rukka yug dil ktxooi yih <…> //\nBUNGHON] Khor pii nee prngaa daat, Nee ril,\nalraang ngi khor pii thung ki mrhan thuu naan, Kokpi thuh am lam da von mdo chooi naan khat \nungta, dii paa krheel da, paam armil da, uum pii doon mdo kaa naan khat.\nungta Khuung pii nit tih rei mdo loo naan khat.\nungta, ah, Tootlang mdo kam naan, sil arkii mdo dum naan khat,\na' lu thi da Kleer nee rukka avah, ktxhaa-ktxhaa k'am pdainu mbul-mbul, mkhuu mun mdo maak na',\nava' le', Piing piir nee le', ung ngu, mnao kdi you nee laa knii khat,\nthi da, kdi nee, kdi nee kho a, kdi nee a alraang ngu, kdi nit daat tih mdo thee nool pi a, \nau yaar rih mii ngi mdo chom maan a, \nkdi nee rukka chaai prngaa daat kdo ii, ksaang kmeh, \nthung ki ngi, a' Laam-- Laam laa knem bit, Likha laa knem bit, Khungpaar laa knem bit kdo khal a, \nau rukka m'aartha pum pak-pak. // \nBESHOT] Ungta avah, laa thung va ngi kuu mii khat tih mdak saa ki compose tloo da ngi, \nmtunes ngaal a khadaat, au lu yao mo yao meh apuu alraang va ngi? //\nBUNGHON] <…> Compose ktloo k'am pok, pdainu avah //\nBESHOT] Anto' sichinna raan mo sichinna meh? //\nBUNGHON] Mdo sichinna.\nlaa compose ktloo a, a' Khuibung ki Tovom paa laa phuuk k'am,\nSumpem paa laa phuuk k'am Khuibung daat rukka, \nKhunghong paa laa phuuk k'am hulla khu--,\naram suu, Tenu pii a, nuu a, a' ma ngi laa phuuk ngaal a Likha laa ruk, Khungpaar laa ruk k'am pok pi'i,\npdai a ava' Tootlang thuh mii ngi mdo thee khimkhei a anto' tthee daat pi'i,\npdainu, nee phuuk puk-puk yo so,\nprmaal khat tuh, pao txhaa raal duk na', humpii mdo ee yoo na',\nau lu nthee bih mruk-ruk tpiik rah kryaa avah, ung ngu Khuu sum rukka, Khuu sum rukka k'am pok pdainu aang txhee a tmaak pthii. //\nBESHOT] Prmaal luh yaam nii, nei am maang kpyiin dok arlaan nih Ang puu ngi ‘Kpuu ngu, neen khuu ki Phaidaam ki laa khat phuuk dau’ mdit pi'i,\nprmaal luh a' dil thang a' anto' mii ngi mvan thee mvan thee bi ngi, anto' popular mvan krthuu daat ka kroo,\nvaari a, neen khuu ki then daat kma ngi,\nhau lu chaat lu avah, alraang vah anto' kseeng ngi k'am mo, mo\n‘Hava' thee in cheh,’ snung tthee ngi, \nlaa puu nee puu rek kih pyuu pvaa tu' roon mkrdei thuun nih, ‘Tthee ma roo ni meh,’ lam dau \nmram khat tuh Tootlang kam thung ki avah, mii nuu ngi Tootlang kam thuh avah, ava' Reengtlung nuu ngi mtrthlim klek da Thang roon thoo, au mthee thung ngu,\nkhat tih khat mthee, chum meh, \nkhat tih khat mthee, chum meh,\nma ngi ‘Hanto' tthee rang pi’ di da,\nau mthee thung ngi anto' vang kchum lu ngi au lu chaat lu. //\nBUNGHON] Avah, alraang ki mvaari pum, kluu bet-bet daat pi'i tkhal a, hulla neen khuu rukka Kamnong puu laa phuuk rukka k'am, nei kpaa laa phuuk rukka k'am, Sumpem paa laa phuuk rukka k'am, Sangdam paa laa phuuk rukka k'am,\na' yao meh. \npdainu, Tootlang thung mii ngi tthee a mthee daat.\nmthee daat pdainu, ah, tun nih hi laa rukka aang txhee a m'aartha tdee liit ma yao da,\ntalu mdo thee na' varleh,\nlaa puu rek kheel yo min a, ‘Ava' pi'i’ mdo dit na' rah yao meh,\nava' m'aartha mii ngi hava' mdo thee naam da mdo dit kndit lu rah, lu daat pi t'loo a,\nung ngu, Likha laa rukka am pok-pok yo so, avah, plii bet-bet, m'aartha mruk-ruk kyao.\nvoori kaangkool a:\n‘Voori le' saa haa yoong kaai ree puun dum a le' suurtha’ mdo dit a, \npuun dum a knii pi'i suurtha thlaa pi'i,\nvoori kaangkool mrkeen cheh, knii thlaa hep daat tih mruung chen kthuk pi da.\nava' lu avah, mheading tpiik ktxhaa bet-bet, ava' daat tkhal a, //\nSETWOR] ma' ktxhaa bit-bit daat kchol in che'i, dit a no, \ntun nuh, Lamkaang kumhei mthuu bih, hau ki nee khat tthee rah k'am in -- eh,\nkumhei laa ttlot rah tthee rah k'am daat im pi'i,\nungta kdi you nit tih tthee rah k'am nool im pi'i, //\nX] Ou. //\nSETWOR] Nplung dong daat tmaak psii pchaan me'i, //\nX] Ong ngi. //\nSETWOR] Au thung ki kumhei thung ki pham kaa rukka tun nuh took liit meh, mkaak-mkaak daat a,\nau lu thuh, mruu kui-kui, hau lim ntlot thuh anto' daat im dau. //\nBESHOT] Neen Tootlang thung ngu nao luung a snung ngu neen a mkpuu min pseh, neen nih ‘Ava' tloo in cheh’ ndit bih nungai mdon tdit ki,\nmaan nih pdainu ‘Item a tun nuh hava' laa hau lim thee in cheh’ don ava' thung ngi recording tloo nool da,\n‘Tun vah nee thee in cheh,’ au thuh tloo nool da,\n‘Tun nuh Hindu laa thee in che o,’ tloo nool da,\nTootlang ndit cheu alraang ki lu ngi anto' krdaam lik-lik daat ki kma', au lu arvan tloo min don, item-item krvang rang pdainu, yaan kum muh au lu khat leh am me'i,\nnee tung ngi <…>] //\nSETWOR] Pura mdo pmaan psii yuh, //\nBUNGHON] ‘Khuu rii havah thee thi in cheh!\nSil laa sum hau rek thee in cheh, \nungta Sak laa sum hau rek thee in cheh, m'aartha ktxhaa-ktxhaa,’\ndi nu ‘A' leen nuh k'han thuun bih,’ di nu Mokhek paa ngi roo mda,\n‘Talu laa au ya pang a aang txhee daat pli?’\n‘Ey, thee thuu cheh raan me'i,’\nalraang ngu, mii ngi laa aang txhee a laa ktkhooi lu a, krdaam pik me'i,\nmbih tun rukku, eh, nao luung ngi mryaak thung ngi m'aartha ktxhaa lu bhaap mtlaak na' ngi <di in nu> leeng dip in nu krhan thuunbi Mokhek paa ngi roo mda,\nkaang lup pih mrot ma arlaan nuh di in nu, anto' a' phang pak kdo thee daat in. //\nBESHOT] ‘Krnaak me'i krnaak me'i’ di da, //\nBUNGHON] ‘Krnaak meh.’ //\nBESHOT] Tun record kdo thiik na' thuh maan rukka mrecord in rukka k'am rah hep pih tloo da,\nanto' mrecord in ya pang seen klut tih nam nool thi da tun nuh \nau lu ki khat, khat leh pthuk lam meh, \nanto' kmaang chrah,\nAsh, snuu rek lam ple, halla Mantri Pantha ki a mii a mpicture rukka m'ut in a, talu rukka mtlot in a, maan lam ple ngi, //\nSETWOR] Ou, //\nBESHOT] Mtlot in nuh, //\nSETWOR] Record rukka mthiik in a,\nkdung reen nih super idea ngi, //\nBESHOT] Idea k'am a au lu pi'i, //\nSETWOR] Chief Guest tih seen mdo piik rah, plan mdo piik rah, hava' lik-lik.\nBUNGHON] Neen khuu ngaal a, instrument a knem kdo arhan hor in, \nreel ruu khuung sil kiik hor in nu krhang in pi'i,\nthi in nu laa rukka kdo khal in pi'i,\ntung bih laa mdot a, ah, alraang ki lu ngi mkheng ngi tthee rang pseh naan meh,\nlaa ktxhaa-ktxhaa daat in nu,\nSil laa sum hau rek, Sak laa sum hau rek, Rei laa sum hau rek, daat in nu khal in nu \noochaa rek laa, hava' hava' lim hava' proposal tloo in nu kdo arhun hor in pi'i. "}
{"text": "Knao buu then ptxaang thah kthiik na' khalao vih chaa da. \nkhalao a har rih chaa da. \nhar a pliim mih lou da. \npliim a ding leen chuu da, ding a txhii ngi phur da. \ntxhii a lii thuh thlaa da. \nlii a sil lih proop da. \nsil a humpii ngi txen da. \nmhumpii a loon pang khuu tmin thung ngi krlup you da. "}
{"text": "<…> nei kmiing a DB Kennedy,\nah tun nei Ang Rengnong hin thah vaari khat sit pik nih, \nasuu ngi Ang a, \nlam thung thah mii paa khat tih haai mdo yao pi'i ching paam thang ngi,\nmthungbi haai a mdo yao, a' talu haai lu varle mthungbi, haai yao da, \nah, poolaang chaai knii kdum mdo thiik daat a' di ki pdim dok da khat pdim dok da,\naryung da to' thii thi da vei khat hang kal nool da, mknit na' kyao rang ki ngi, \nah keiraak, keiraak thung thah ding a mdo hang loon pi'i keiraak thung ngi hang kal da, mknit na' kyao rang ki ngi hang da mpdim,\nah ma doo khat leh kthee kma' a' poolaang thung ki haai a anto' suu thi da anto' mdo vang klaan pthii, \nmthungbi, arlaan nih nao khat, nao chik-chek khat anto' kum soom anto' arveel ki rah, cycle thou da krvang, \nmthungbi cycle thou da mrvan thungbi, haai a mdo dee a mthungbi suu thi da, ah poolaang khat a, mduu ki mcycle tun thah haap da, thou da kvang chpi'i mdo prut chaak pi'i, \nmthungbi anto' cycle thou da kvang meek-meek mthungbi lam thah nlaa nao khat mdo dee,\nmthungbi, ava' anto' msut chaak laan nih, mduu ki lung ptak da krlooi pi'i,\nkrlooi mthungbi mhaai lu rukka mkheng-kheng krlei cha', \nmkrlei chaak thungbi anto' krlei cha' a' di ki mdak rukka mdo suk mthungbi, \nkrip pchaang kmeh mthungbi, anto' ktloong cha' nao luung anto' maan kaang puu lu chaai kdum mih dei lam da,\nphel pik lam da,\na' di ki, mhaai lu rukka ktxhaa deek kih mpoolaang thuh daal pik lam thi da,\nanto' tkhooi dot-dot da kvang, anto' cycle duul da ngi, mthungbi snung ki mkrlooi na' thung thah mtupi a mdo ptlaak pthii mdo dee kmeh, \nmthungbi lam krlat dok lam doo kmah ngi,\nmthungbi ava' nao luung rek chaai kdum mih a' mtupi a mdo deen, a' tupi a chom pik lam thi da,\nmdo hai oon in ava' nao vah, a' di ki nao khat tih vang chen da, mtupi a mdo piik pi,\nthah -- ah, ava' mluu thah ktxhaa deek kih pnaak da mthungbi a' nao vah, mknpat chaak kuh daat rang mo talu ki varle, ah mhaai snung ki mdo yao rek a -- ava' mdo prut a, a' thung ki avah, nao luung thah khat-khat pii chlam da,\na' di ki a mii paa a snung ki mhaai kyao vah mryun txum thungbi mpoolaang lu m'am ma thungbi pum ngak-ngak chda \nmthungbi ava' nao luung rek chaai kdum mih, khat-khat sin lam da mrvan in thungbi, pum ngak-ngak cha' ma rukka ngi, \n‘Tva' thung ki thang paam ktxooi daat le' a’ nao luung rek kih sin lam da mrvan in thungbi ngi, nao luung rek kih sin lam da mrvan in thungbi ngi, anto' txuu chda.\n"}
{"text": "REX] Alraang Benglam tdit mii paa khat au ding kphur rah k'hang au, \nding han loon thi da mpaar thah k'ong thi da\nmbul ktong thah myun phur thungbi ngu beng buk dau\nmyung tlaak na' ngu mrkool beng buk dau di, <…> //"}
{"text": "SHANGCHREK] <…> Sumphaai le' Raangleen nool a yur txaa krsuu num mda,\nm'am thungbi, mnuun pao thee ptxooi da mcher nuu a suuk pthuk da.\n‘Ayur pthii!’ \nmnuun vah mdit thungbi au ptxooi daat da, kyur rah mchee thungbi ngi,\n‘Ey, anto' mkyur kat rang a,’ di da\ndii koom mih yiing lam da priik lam da.\nmprii thuunbi, ‘Kmer thii dau, hau kthee luung na' lam tknlet thi rang mo,’ di da mcher nuu Sumphaai vah.\n‘Ey Raangleen nuh yaang luu kmer ri ngu, nnuu le' npaa dei nu,\nnnuu le' npaa va ngu, “Pngal haa krsip im pi'i, tak ktloo rah kryur kchet in ptih li,” ’ mdit thungta, ‘Aluu reen da dii pyuu rik,’ di da,\nmthungbi txap da, thi da au thuh mma ngi laa thee da txap da,\n‘Eh mta ngu atyur rang tah ngu, buu kchaa khuu svang khuu svang inn Tootlang kam kpchaang, Shonrang khuu thah mhei yur ruh,’ di da,\nmbih mhei thuun thah ma ngi Khuung kruun laa lu thee da:\n[sings:] ‘Kloo lo Raangleen, suk saiyo kchan na ngo,\natii ruuntii daatti kummo kloo lo Raangleen noh\nngo yang sel ayung rii, ksen nao kyaan na ngo,\nkmer roh kyaal arlaan ni yoh, kloo lo Raangleen noh,\ncham leu, tak thlaam leenni ngo, thlaam’ \n(‘Mluu a reen nih,’ mdo dit ava' thung ki mdo thee na')\n‘Tamle'u thlaam <…> kloo lo Raangleen noh,\nhee ya'a'a ya'ee’ || da.\nau thung ki, ‘Eh, mta ngu, svang khuu thuh mhei yur ruh’ da mhei thuunta, Shonrang khuu hei phaa lam da,\ninn bung kat tih Tootlang kam, svang nuu le' paa avah sling kyoong da Sumphaai a mluu arthlaa da txap da, \nm'am thungta mtxaa paa vah mdo yur na' rah mman kthee rang'i, Buryur nuu inn thung thah vang lut dok da, \nmbih, ‘Talu ngi apii nik di'?\nsil apii nik mo?\nyaamluung apii nik mo?\ntalu rang,’ mdit thungta,\n‘Yaamluung ruk ngei maang, sum ruk ngei maang,\ntun kat tih thuung da kdo chaak raan k'am kmeh.’ \n‘A' buu apii nik mo,’ mdit,\n‘Buu rukka mpii ma,\nhalla ptip ki rukool kao khat mhei pii!’ \nmtah ‘Oo, tak tthee rang ngu angei dil luh’ da rukool kao khat txen ruui da.\nau mkren ruk vah man a, Sumphaai man rang a rukool kao khat tih yur chda mtxaa paa Raangleen va ngu. \nau thung ngi Sumphaai yih txap da talu mthee?\n[sings:] ‘Kyul mkyur roh, mm mm,\nkloo Raangleen mkyur roh,\neh, khuu kthlei khuu mkyur kma', eh mm,\nkhuu Shonrang mkyur roh, mm mm,\nkhuu kthlei khuu myur mau, eh,\nkhuu Shonrang myur roh, oh eh, mm mm,\nShonrang Tlangsang'o, kpaar khui vah sim so'ee, mm.’ ||\nmbih pteek leek da, m'am thungbi,\nanto' mbuu thuun in rukka mbeel tee ngi chaa chlam da,\nmbih, Tootlang kam teng da,\nSumphaai va ngi mrson a nem reen da trang pleh aang txhee reen pthii daat nih. \nmbih, hei oon lam da kool laa lam da mrvan thlun thuunta, mtxaa chun nih mcher nuu vah mpang thah nao kdoong mdo puuk,\n‘Eya apuu Raangleen nuh arvang ngu apuu Raangleen nuh arvang ngu! \ntuni ngat-ngat va ngu iyu, acher nuu nei klou num thung ki baal au chaa kheng che'i,\nluu kprsuk che rang ngu,\nbuu ruk au chaa kheng cheh,’ \nda oon da,\nmtxaa paa yuu msuk chun nih thee nool da,\n[sings:] ‘Kloo Raangleen noh, mm mm,\nkroo bulla mo'i am kheng cheh, \nee kroo baalla ngu ei kheng cheh,\neh mm, kloo Raangleen mkyur roh,\noh nii khat ngaal pii in kheng cheh … ||\nnii khat daat rang pi'i, snii krduu dau havah,\nklou num thung ki baal le' buu tchaak kheng rang au,\nau dil thang ruk au thleng pchaang ni mtih nang ruk au thleng pchaang ni mtih,’ da\nmcher nuu a txap da,\nmtxaa paa knuul da nee ngi thee da, txap da,\nanto' mbaal le' yuu kprsuk lam da,\nau thung ki mTootlang a txiin da,\nmvan thung ki a pteek leek nool da mtxaa paa ktxhaa kma' va ngi,\nmbih, lou num prvel lam thi da Tootlang kam thi da,\nkool klaa mdo arhei sii a \n‘Ey, Sumphaai hin thang ngu, “Raangleen nih Tootlang kam da” di maan, arvaa ni meh,\n“Raangleen di you da” adi in rang'i, plei anei in rang'i athee in!’\nmdit thungta ‘Ong ngu,’ di lam da mkool klaa vah\n‘Ey atxaa paa Raangleen di you dau’ \nmbih ‘Ano, ta'uu leh?\nkrliing bong kma ngu trah kdi you pli?\nee'u pngal paa krsing ping ngu trang ngu anto' mhei-mhei ngu am chdaat yoon ring ngu,’\ndi da ngi txap da mpluu thung ki mbuu trthuu da,\nyuu ning arvei da.\nmkeel paa kyoong da txhii da, mrhei thungta, thlaan tii kchiing, kreng koom khat k'am.\nau thung mkeel a ding bul psuk thi da,\nmkhuung kpring a mrhei thuu lot thuh mryaak thungbi hm, ‘Tva' a kring khuung ngi kryaak a!’\ndi da ngi mkeel paa ding bul mdo psuk a loi da mvang krdaam thungta, kdi you krdaam mih ma lee thah mvan oi cheu, <ma chang> ktong thang ngi thuk buk-buk daat cheh mkrdaam \n‘Mm ha' di you meh,\nTootlang kam thi da mt'oon a vaa ni maang,’\nma rukka mplung mngam a reen ma anto' ruk va ngi, mbuu a anto' baai pthii da, au mding bul leen nih baai pthii da.\nmkeel paa rukka prthlet da, pthlaa pthii da.\ntun neen dil knao ava ngi seryaa u tdit in a, alraang ki Sumphaai keel pthlat.\nmyuu ning a ding ktrkuu thuh lei pthii da.\nmbih tun Sumphaai yuu ning ngu di min nu alraang ngu nmot tuh ding k'hur nchee cheu, ding ktrkuu thuh dii k'am anto' sungbuur tloo min nu suuk min nu, tneek daa-daat.\nava' maan ve vaari thung ki anto' ktxuu a.\ntalu mrson rang?\n"}
{"text": "Tuu vaari khat ayu sit pik nih,\nhm, ching khat a, ching loon, loon thah ding a knem mih moong meh, noom lu kmoong,\nding lung a am paa meh ava' thung thang ngi ding bul khat kmoong pi'i To a,\nava' ding bul a ngi naaspati ding bul hep a,\nmbih ava' thung thang vah, mtii thang ngi, talu daat a boor kaang ne,\nboor kaang khat ka k'am daat, \nmthungbi tung vah m'am bong thungbi, keiraak khat rukka am daat da, ne,\nmbih mii paa khat krvaa pi,\nmii paa khat arvaa da hang kal da, \nava' naaspati rek khimkhei a yao da mdo-- dulti thang ngi mdo thiik,\ndulti thang ngi thii da anto' yao da m'am daat laan nih nao khat krvaa'u, cycle thou da ngi,\ncycle thou da anto' krvaa, krvaa, krvaa,\na' kpruu mo, kpruu rang ki mo a' nao vah mo ava' mii paa chaa paa varle, \nau thung ki boorkaang khat avah han lou da, mcycle duu thang ngi mdo thiik,\nthii da ngi tupi mdo khum pi no ava' nao va ngi cap ang ki cowboy cap lu chat a,\nluu chaai khum phit-phet leek thi da cycle thou da krvaa pi'i thah,\nmduu thang ngi tun ki cycle mduu thang ngi tun ki poolaang khat avah, boor kaang khat avah yu lou da mdo daal. \ndaal da thou da kvang, ava' ching arlak thang va ngi mtheina rel mdaat ti ngi, eh thah ava' ching thung thang va ngi har rukka arhang khuung,\na' thung ki mii paa khat a keel txhii da krvaa,\nkeel txhii da ngi to' mtheina ngi anto' arvaa ktloong,\npdainu a' mii paa vah doo khat leh ka lou meh au thung ki tun ki naaspati kyao bing mii paa hin thang vah bii meh,\nmbih ava' nao vah anto' arvaa da, \nava' cycle duu thang ngi anto' ngi thii thi da ngi anto' thou da kvang,\nmvan thungbi lam arlak thang ngi, snuu nao khat krvaa'u cycle thou da ngi,\na' snuu nao va ngi msam a ngi mkniing-niing ngi, bindi mdo loon ma lee ma chang ngi Khungsaai sam pher-pher da ngi krvaa,\nmrhei thungbi, ava' snuu nao vah talu mtlot a, mbih snung ki nao vah, cap naa da krvang pi cycle mthou a, mcap vah mdo hei tpeen lot pthii mdau,\nmthungbi, mhei tpeen lot pthii thungbi, ava' nao rukka mplung pthit hei da nungai kma' ngi dil krheel da msut chaak thungbi, mcycle lam thung mduu thang vah lung klin paa-paa k'am pi'i,\nava' lung avah mcycle lih mdo van ptak kree mna', mbih mvan ptak kree thungbi, snung ki naaspati mdo hur a mkheng ngi krlei cha',\nmthungbi, krlei raak-arrak chda mna', ktluu cha' nao rukka ngi tluu chda mthungbi,\nyung ktluu cha', myun chom thungbi, naaspati rek a sorook thung mkheng ngi krlei chda,\nmna' arlaan nih, mii laai kdum krvaa lam.\nmii laai kdum avah, kmoo rek nao luung rek a chaai knii a kmoo hei-hei lam au thung ki khat a anto' kver daat,\nmthungbi ngu arvaa lam da, maan nih help mdo tlot in,\nnaaspati sorook thung mkheng krchaai cha' avah chom lam dau mpoolaang thah anto' mdo daal pik in pi,\nanto' daal pik lam da,\nau thung ki a, a' nao rukka anto' kvang cha', mcycle duul da ngi,\na' snung ki mtupi avah, snuu nao mdo hai lot avah sorook yaar thah ktlaa avah mdo dee chaak kmeh,\nthung ki mo mdo prngeel pthii varle? \nthung ki nao vah cycle thou da kvang cha',\nava' le' chaai kdum rukka anto' kvang chlam,\nmvan in thungbi msut khot in thungbi sorook yaar thang ngi tun ki mtupi avah ploom daat da,\nmthungbi mtupi avah chom da nao khat vah to' huui mdo hei dum pi,\nhei krheel da, huui mhei dum thungbi snung ki cycle thou da kvang cha' nao rukka arhei krheel,\nmbih mrhei krheel thungbi ‘Hava' nah atupi mo'i,’ di lam da ngi, anto' vaa pii da,\nah, mii txhii paa khat tih hei krheel da ngi, tupi hei pii da ava' thung ki ava' nao vah tupi khum da anto' cycle thou da anto' kvang cha',\nau thung ki ava' le' chaai kdum rukka au thung ki a, naaspati khat-khat a sin lam da to' chaa lam da anto' kntxhen chlam,\nnungai a vaari a, aryaak a?\n"}
{"text": "Chaa paa tkhiiu mdo pluk na' ki vaari,\nmii nuu khat le' mii paa khat avah, mchaa paa leen a truk pluu lam da, \nmthungbi, mchaa paa le' truk mdo pluk a singsa mthuu duun vah, <…> mpaan nih saa krei mchee thungbi humpii paa ngi ardaa da, mpaa mchaak dok thungbi, mplap rek in vah: ‘Naan a apaan a, humpii mdo chaak,’\nmdit thuunbi, mnuu mkheel naan nih \n‘Ong ngu apaa ngu humpii ngu ardaa dau saa kree kchet a mdo chaak pi,’ mdit \nmchaa paa kver va ngu:\n‘Ash, anuu a' rah mkrthut bih nei a kpaa phuu klou rah chet chnik di'’ di dau,\nmchee na' ngu, humpii ngi ardaa da chaa dok daat nool dau, \nm'am nool thungbi ngu, mknit na' nool va ngu:\n‘Anuu, nei a k'uu phuu klou rah chet nik di',’ nool dau, \nm'uu paa phuu klou mchee nool na' ngu, humpii paa ngu ardaa dau chaa dok daat nool dau, \na' mchaa paa le' chaai truk a anto' mkheng humpii paa ngi mdo chaak dok,\na' laan nih mnuu avah, mchaa paa khat a mii pum pi di, mdo hor daat, \nmthungbi mnuu va ngu, mnao k'hur daat vah lou thah kchet rang ki mhei na' ngu, mpooi thung ki mnao va ngu:\n‘Anuu, tuni ava ngu knii kdung ksaa rang pi'i,\nluu buu akhum chau dii knem ahur chau’ mdaat thungbi ngu, \n‘Hash, hava' nao nang a talu kthee daat tih pli?’\ndi dau, anto' krlou dau mhei thungbi ngu mlou paa leh knum pchaang rang ngu knii ksaa ngu, pchaang mdau, mning kkraal luh khaang pchaang mdau krheel chdau, \ninn thah arvang thlung dau ‘Talu chaat een daa, nao do thee a’ dau,\npduk nii ruk va ngu krlou dau, \nkvaa rah, mkrsim nool na' ngu, \n‘Anuu, tuni yuh khuu angakpa khat tih kraa rang pi'i,\nbuu diir knem mih ahur rang ngu luu buu akhum rang ngu chet chau,’ di dau, \n‘Nao leek lo talu thliin-thliin kthee pli, npooi thung ki liit ti ngu’ di dau, \nmpao thee leek dau mhei nool thungbi ngu, mlou mrthlun pang daat le'u khuu kraa dii kchiing ngi ngu, trkhip you rah thee dau thlung krheel dau,\nm'am thungbi ngu, mthlun krheel a ngu hapta khat am thi da mnao a pluu dau, \nm'am na' ngu, mnao mdo pluk au, nao mdo pluk vah: \n‘Anuu, nei a kpaa ta thang ktxooi pli?’ \nmna' ngu, ‘Apaa ngu kdi you kcha' pi'i’ dau, \n‘Talu lei yih kdi you pli?’ \nmna' ngu, thee thuu voot mdau,\nmthungbi ‘Achi, ha' kpaa di na' knuu ngi kseeng ngi mdo thee ma daat a talu ki?’\nanto' klee kcha' vah mplap rek va ngu: \n‘Nang a a'uu paa chaai truk leu apaa leu, humpii paa mdo chaak dok pi’ di lam dau ruun thliin-thliin lam dau, \nm'am na' ngu mnuu a mkheel-mkheel thungbi ngu, a' dil thah mnuu vah kseeng ngi thee thuu dau, \n‘A'uu paa le' chaai truk leu apaa leu humpii yuh mdo chaak dok lam pi'i,’ mdit thungbi ngu, \n‘Ash, anuu a' rah mthut tah, kpuu ava' yaai apii, yaai mhei tlot pik so,’ di dau, \nmpuu va ngu yaai ktloo rah sii dau, \nmyel rukka thiir, mrii ruk myaai ruk thiir yesang ktloo rah mdo sii pi yuh mdit,\nsin dau mhei thung ki a ngu, mhei thung huu vah loon khat tuh mhei sut thungbi ngu, humpii paa snuu va ngu, buu suu dau, rip daat da m'am na' ngu, \n‘Ash vah, hvah msrel sin kkui phak kih kaat nih, kkhut kchum mo kchum kma',’ dau, \nleer ki paa krip pi ngu, mthiir yaai txen peek daat thi da mhei kaa thungbi ngu, msrel sin kkui phak ki ngu kaat dok dau, \nm'am na' ngu, humpii paa snuu va ngu ‘Hoy, ta thang paam ki kuu daat tih li mhei kaat dok daat rang ngu, talu krmak daat pli?’ \ndau m'oon thungbi ngu, vaa dau \n‘Apii yuh, nei pi'i, aplung pyiin mau’ di dau, \nmthee na' ‘Ano knao voh talu krmak ktloo daat tih li ado tkaa yoo na' rah trek me'i’ di dau, \nm'am thungbi ngu, ‘Ash, apii yuh kpuu vah ta thang ktxooi pli?’ \nmna' ngu ‘Ey, apuu ngu klaa k'hor rah kchet pi'i,’ dau, \nmna' ngu, tung ngu humpii paa ngu klaa hor num-num da tlung leek dau,\n‘Aro, knao voh tuung ki daat tih li?’ \nmna' ‘Ey, apuu hiyu saa krei kchee na' ngu yiing nu naan hin thah priik chnih’ \nmna' ngu, ‘Oh, ong ngu tchaak tneek raan am mda tdit ki nthee na' ngu priik pak tih don nuh,’ di leek dau,\nmthungbi ngu tung va ngu maal lam thi dau, \nk'iip a ngu, ‘Ah nang a, talu thung thah iip na li? \nhlih ptxaang pii thah hang kal da iip na mo?’ \nmna' ngu, ‘Ey, apuu nei k'ii na' rang au, kpii tu' arlak in nih iip chdaat nik di',’ di dau,\nmthungbi ngu humpii paa va ngu, mluu thiip thah lung klin paa khat mdo thiik daat, \n‘Apuu ha' talu rang ki daa?’  \nmna' ngu ‘Ey, nei a knoo paa anto' kdo thiik daat-daat kchoo,’ di dau, \nmthungbi humpii paa va ngu krsaal saap-saap thi dau ‘Tkhoong you nih,’ dau, \nmlung mhan kmei cheu ‘Apuu talu tloo nah?’ \nmcheu ‘Hash, kdul thuk da dul kthuk rah chet nih,’ di kchok dau, \nanto' kdi-kdi ngi khuu kvaar ri ngu, khuu pvaar lam dau, m'am na' ngu, humpii paa va ngu, \n‘Ey, hi nei a, lou thah kvaa kchet im ping nang a apii ngi buu athuung so rang ngi achaa rah, arvang laai!’  \nmna' ngu ‘Oo, vaa chet vaa chet,’ leek dau, \nmthungbi mhei chee chaak laan ni ngu, nao va ngu mpii tu' von vaai lam da maal lam thi da \n‘Apii yuh, kpuu saa luu arhei pthuk kuh suu nih,’ \nmna' ngu, mpuu saa luu arhei pthuk prvel dau, \nmthungbi snung ki mpaa luu va ngu lou da mkhao thuh prsim thi da ngu, \n‘Apii yuh avak arhei pmaal luh suu nih,’ mna' ngu,\nmvak rek mhei prmaal thungbi ngu, mvak paa mklin khat, arkuung kaa prdel thi da ngu, krlou da chen dok dau, \nmbih ngu ‘Humpii paa'e asaa luu pang ktlaam pi’ dau mnuun vah m'oon thungbi ngu,  \n‘Humpii paa ngu ta thang paam thah ktxooi im pli,’ dau oong suur-suur da tlung dau, \n‘Hi ha' ktong thah vang kchen pi’ dau, \nmvan chen na' mtxooi thungbi ngu vang dau ding prkok dau, \neh, snuh mbul thah khat kklaan a cheeng hii txhil dau, \nding prkok thi dau cheeng hii aryuk let dau, \nthi da k'ong daat dau mhei chen thungbi ngu, tdaal huu-huu da mhei chen nuh, ‘Apuu tuung ki na di'?’ \nmthungbi ngu ‘Ash, ano knao vuh, nang akrei rah krvaa ping'i, tuu pli? \nksaa luu mhei pii chau,’ mna' ngu,\n‘Ash, nei a saa luu kdo hor ma paa ngu,\ntuung ki pli kdo dee ma paa,’ da,\n‘Ano a' talu thah ado loon pli?’ \n-- ‘Arhan loon da alou chau,’\nmna' ‘Talu thah ado loon pli?’ \nmna' ‘Ey, athul ak'heel thi da aluu k'heel thi da arhan loon nuh,’ mna' ngu,\nmthul k'heel dau mluu k'heel thi da mhan loon cheh loon dei vot mdau,\n‘Oh, knao vuh, nei a loon dei maang a, aryun txum daat tuh,’ mna' ngu, \nmtah ‘Apuu, amik apyiing thi rang ngu, at'aa rah a'am muh yu pyung nih,’ mthungbi ngu,\nmmik pyiing thi dau t'aa dau m'am laan nih mner thung myuk pyun kor-kor thungbi ngu, nee txhung-txhung da,\n‘Ash, doo kdii paa lo'i’ dau,\nthi da, ‘Apuu vei khat amik apyiing rah, t'aa nool luh yu pyung nool nih,’ \nmna'u mmik pyiing thi dau t'aa rik da m'am laan ni ngu, myel trthuu daat dau dulti kaa prdel dau, \nm'am thung ki a ngu, ‘Ash, kdi mo kring daat im pli,’ dau,\narlaan ni ngu pkhui pii arvaa dau, \nmna' pkhui pii va ngu: ‘Cham muh talu ktloo tih li, ding doon thang paa ngu,’ mna' ngu, \n‘Ey, cham muh hli humpii paa kkaa yoo na' kkaa na' kdi mo kring pli mhei sut pik chau,’ mna' ngu, \nhumpii paa -- eh, pkhui va ngu, pkhui pii vah yung txum da  \nmmik mchang ktong ki khor lot dau puu da sun chdau, \nmthungbi ava' nao va ngu yung txum dau, \nhumpii paa haa khat thling dau, hor dau vang thi dau mnuu phaa dau,\n‘Anuu, hi hava ngu humpii paa haa kdo thlin pi, \nkpuu apii yuh kpuu ngu ptxhii ngi anaa chso'i’ di dau, \nmpuu a tangkong pi di, \na' tun tangkong a mii ngi mrei che ngu ktxei ruung-ruung ngi mchen au tun humpii paa haa mdo naak, ava ngu ktxei ruung-ruung kchen pi di dau mditto.\n"}
{"text": "GRACE] nei a ah, yaang kum December thuh Delhi kryung ping,\nau thung ki aryung daat thi nu Call-centre thuh nong ktlot <…>\nCall-centre thuh nong tloo bong thi nu tun-tun vah kdoon dok.\nkdoon dok dil thang vah anto' inn thah am chdaat ping, doo khat leh ktloo kma ngi. //\nSHOBHANA] And Mary, what about yourself? //\nMARY] Talu thee nik li? (@@)\nnei a 2008 August thung thah aryung nu, \na' di ki a anto' kthloong rah kryung chngaal ping, doo khat leh rukka ktloo kma ngi, inn thung thah k'am chdaat im ping. //\nSHOBHANA] Thank you.\nAnd um when, when do you get to go back home?\nHave you gone back to Manipur recently?\nAre you -- //\nMARY] Ah, kryun daat ki hung mlaai ping, hung ni maang <…>\nhung ka hung yok ni maang ung ngu t'hun ka hung mlaai ping. //\nSHOBHANA] Mary also you, going back to Manipur? //\nMARY] Hung mlaai ping.\nhung maang.\nhung ka hung yok mun ni maang, \nanto' neen ve a krduu tlit chdaat rang a (@@) khat hee mhei tkheel in rukka kroo rang a,\nanto' krduu tlit chdaat rang pi k'answer in a (@@) kdo arthaan raan a. //\nREX] Tun nei yih doo khat ayu kheel in nih no,\ntun Lamkaang jaati Lamkaang nao khat krthuk ki ne, tuni vah Manipur thung ngu jaati mrson k'am pok-pok,\ntun jaati mrson avah mii duu thah krthuk da\nadvanced krthuk da kdi rang a, \nKpool roon nthee bih neen roon vah, hau lu a tthee na' mpung kphaa kma' kndit kma' am kchok da, k'am kma',\nadvanced krthuk kih k'am kma' pdainu neen a mii dil thang ngi t'am tlit daat in min, \nau lairik -- krchuuk nao rukka k'am pok in pmin,\npdainu tuni kphaa thung ngi mii duu thang ngi tvan pchaan maan ki mlei a, talu ngi mlei krthuk da, a' di ki tvan pchaan na' raan advanced tkrthuu na' raan a talu step t'loo raan,\ntalu hep pih step nloo bih neen rukka mii arlak kih kntxim mih t'am pchaan raan \ntdit ki nang ki aplung bin mruk mhei thee pik! //\nGRACE] Neen Lamkaang tun-tun kphaa mii dil thah t'am naan a ruu krii ver, ruu krii ver rih nthee bih, ruu krii thung ngi Isoor tdee ngi dil nao da, Isoor kdei thungta dil knao a mthlaak\nung ngu mknit na' thung thang vah, talu tdit rang o, mii tnem mih mii sing rukka tthloom chaak in a,\nung ngu ava' han tun thang ngi lairik ktam mii ruk va ngi mlairik tam da ngi mlairik tam na' thung thang ngi, talu rang o, professional vang krthuk khat leh am meh, \nhang tam da hang ktxuu am meh hang ktam,\nhang tam da hang tam yo so va ngu mdo tam na' thung thah line thlaam da talu tdit am meh,\nanto' pharak thung thah mpharak-tuurak kih ngao da k'am theina daat a <…>\nava' yaar ri ngi mii duu thah tvan pchaan in meh\npdai ‘Mii duu vang nih,’ ndit bih ruu krii thung thang ngi Isoor lam kthlaam rah, \nung ngu mdil thang ngi neen-neen ki nong tlot thung thang ngi nong ksuu daat yo so a' lairik ktam daat yo so, <…> ma'-ma' ki mdo tam mdo tam ki dil ktxooi yih, talu ndit rang o, mbih lam ktong thah, \nLamkaang roon a talu tthee rang o?\nprofessional tkrthuu na' ntlot ma duu khimkhei ava ngi mii duu thang ngi krip pchaang ma tah mii jaati lu jaati knlor tdit a tphaa pchaang yok mun in ni meh. //\nREX] Akpnpaak chaak a Mengnu a,\nMengnu a nah talu aplung bin k'am a mruk-ruk mhei thee pik!\nMARY] Ma' do thee thung thah <…> ttpom rah mthut bih neen Lamkaang mii a, mplung rukka pril reen da,\nplung prol kpuu am mda,\nau vah, kbei sek kih <…> plung kprol ktaak kih krvang klin rang pi tdit rukka thaa chaak ruk kvaat a. //\nREX] Akpnpaak chaak a.\nkchum kat neen Lamkaang mii a plung klin k'hor am -- t'am in meh,\nm'ooi khat thah nthee bi ngi, ‘Au va ngi doo khimkhei a krmak mo,’ di nu, nei ruk vah anto' kdo bin, \nakpnpaak chaak in a!\n"}
{"text": "nei yih doo khat leh kriing chni maang;\nnoom suul k'er tun mhei prngat chda; dii kluung ser-ser thuh mhei txhii chda;\nmma ngi ruu tang ren mpii chda; mma' miing lei yih rin kndit lam thah mtxhii chda;\nkdi you arlim ki daam yool thuh nei yih chet daat yo ring, nei yih ktxhaa kma' avah txii chmaang; mlei a Nang ngi ado ttxhii chaak; Nah akchung le' akuikin nih ado tdao pik;\nnei mhei kpteng rek maai txhuum mih kmaal rang ki mhei prchuul pik chti nu; tkyat krvei mal paa khat hep pih mkool chti nu, nei a kdo kriin doo khat leh am meh.\nnei krin khuu mkheng thuh ktxhaa le' von sat ava ngi mhei ktxhii chrah; ung ngu ktxuu knaai kma' mkpuu Nah inn thuh am chnik di'.\n"}
{"text": "SUMSHOT] Khuu anto' arhang kndang da\nkhuu anto' arhang kndang da har khuung paa arhang khuung da \nkhuu avah mul paam hep daat tih kndang da\narlaan nih mii paa khat thei kyao rah hang kal da\nthei, naaspati thei hep daat mbih\nyao thi da mryun txum ki a mpdim thungbi leilun knii kdim chak kih pdim da…\nmleilun knii pdim thi da ma' krlou da mvei knit na' kyao rah hang kal -- mhang kal meek arlaan nih mii paa khat nool a keel paa txhii da\nkrvaa mkeel paa rii ngi txen da krvaa avah anto' au tun ki mthei leilun thuh mdo thiik avah\nava' anto' mbee tek kih anto' loi lam da anto' kvaa chlam\nanto' maan a noom thah hang kbuu chlam\narlaan nih nao khat arvang da\nnao khat a psel nao suun khat a cycle thou da tupi khum da krvang avah thei ava' msut thungbi sut tot avah suu tot thi da rip da\nmcycle yuk ptluu da\ncycle thii-thii da mthei khat kchom duut rah thee thi da\nau khat a yuk pthlaa thi da mleilun nih kdom da mcycle bee thah arvan thii da, mcycle prip da\nau thung ki mcycle maai thah tpk'ong thi da anto' mcycle a thou da anto' kvang\nthou da mvan meek slii arlaan nih mlam a lam txeen-txuun lam ktxhaa kmeh\narlaan nih snuu nao khat a krvaa thang ma' kvang thang le' krvan thang avah krkheel lam da\nmbih krheel da au msnuu nao msut chaak laan nih, mcycle lih lung pnoor khot da\nmcycle tu' tak tu' yung tluu da\nmyuk tluu ki mleilun thung ki thei rek ava' mkheng lam thuh krchaai chda\narlaan nih psel kdum krvaa nool lam\nau psel kdum a mrlak in ki kmar bet ava' doo khat let na' da krvaa ding phel suun tu' ball lu mo talu mo ‘Ki-kak ki-kak’ di da krvaa\nmrhei mphaak thuunbi mthei tu' kploom daat mdee thuunbi, mthei rek ava' chom txhii lam da, mleilun tu' prtee lam da, anto' pdim lam thi da, mcycle prii pik lam da\nthi da au mnao vah mcycle thou da vang chda\nnao kdum avah anto' vaa thang lam da anto' mhei meek arlaan nih lam thuh tupi khat ploom daat da\nmbih mloo paa knii vah doo khat leh thee meh pdainu au tun ki mkmar bet nao vah tupi a chom thi da hui sii mhei dum thungbi vah cycle thou da kvang thei hor da kvang nao avah rip da\nmrii thungbi tun ki tupi kchom nao ava ngi vaa knlee da mtupi a mpiik thungbi au mnao vah mtupi arlaang thi da thei mchaai kdum ma' hin thah pii chda\nmbih pnii sok-sok da anto' mthei ava' sin da krvang\nmbih mloo paa le' knii ava' mphaak ki thei a khat yon-yon nih pii lam thi da ma ngi khat a anto' sin da krvang lam\nanto' mvan in a tun ki thei paa snung ki thei kyao ding bul bee ki thei kyao mii avah arvan phaa lam da\nthei a sin lam da mrvan arlaan nuh mthei kyao mii paa mryun txum thungbi mthei a msut ki snung ngu leilun a mchaai knii kdo pdim dok thi da \n‘Tal ki kdim a khdaat hee-hee daat da?’\nkdi ngi khat thah <msut lap khat thah msut lap thah> au nao luu a myuk sut lap lam pdainu doo khleh maan hin thang thee meh krbin a krbin pi'i kdo pdim dok mchaai knii kdim dok krbin\nmdo yao rek ava' daal da"}
{"text": "Nguul ring ngo nguul dam muh trin na' mul ring pi'i tdam na' mul dam pi'i,\nchaa nuu tu' chaa paa tu', chaa soom tu' baal soom tu', alrou tu' svang pulraang krthuk rah,\ntdee pnrit na' arthluuk ktlang kma' sum alrou kpleet tih,\ndoon khaal kpung krthuk rah,\nanao leen bursi a nem so, naan ki chaa ruul daharaa ngi,\ntruun pii sitphui a inem so.\nrong hu vai hu ktxhaa kma', tchang phaai yuh ktxhaa kma' omlai pooi tham ktxhaa kma' arvaa yo so\nalee thah akneng pthii thi rah achang thah mhei kool rah,\narin na' krthuk so, adam na' krthuk so,\nkbuung paa tu' kntxim rah arin khuu isaang so\nprvaan nih ruu tan knpaa ado tpiik ikrthuk no."}
{"text": "Imphal thung ki ngi ah kryuun in a \nSilchar thuh txum in nu \nvei khat a' di ki Silchar thung ki ngi Kolkata kryuun naan nih \nkryuun thaan vah nei kmii txhii rek a mkheng mluun phaai lam da.\nnei a ash nei a, nei a window thung ngi kluu hei plut daat meh.\narmei rek suu prvel nu\narmei rek ruk plaa yik daat lam.\nah ktxhaa you chlam \na' di ki ah Kolkata rukka thah kluu hei pthuk nu kdo hei sut a ding kdim daat dei nu \nmthungbi tung vah tung vah kyung krsoon bet-bet in thungbi, ding pakmoi kdit na' yupii bul lu a' di ki kongkova tree lu, kongkova bul lu thah aryung dei pok nu \nau thung ngi a Kolkata Airport thuh aryun txum in nu. \nKolkata Airport thung ki ngi vei khat a Tutu vah iip da.\nmluu pum phaai-phaai da.\nma' anto' mning pum kyot-kyot da.\nau thung ngi a aryun txum in thi nu.\nKolkata Airport thung thang ngi k'ong in nu.\ntah khat thah khat thah chet in nu. \nvei khat Kolkata thung ki tha mii myaam ta krdut txhii in nu.\nKolkata thung ki ngi vei khat Delhi thah arvang in nu.\nDelhi thung vah pung tret thung thah tlung in nu.\nau thung ki pung tret thung ki krvang tlung in nih ah Anu Nong le' Dev le' ngi mrdaan da. \nAirport thung ki ngi maan nih Noida thung thah, Noida kphaa ngi auto ngi arvang in nu\nnungai. \nPlane tu tuunu.\nnei a kluu ka phaai meh, kning ka kyot meh.\nnungai you cha ngi tuung nu, \n‘Kryung ping meh window ktong thang ngi hei suu nu,’ tdit ki kthee ping \nwindow thung vah mii ngi window mdo pvan \nma' paa tpaa so.\n"}
{"text": "BUNGHON SUUNGNEM] SN Bunghon, Lamkaang Leingangching Kohon paa nei kdo thee rah: alraang ngi, sim le' thlaai mrvan pnyir thok kih, Kruung Isoor rih dulti paam prvaan paam mdo seem na',\nau thung ngi Ksen Lamkaang rek vah khor pii thuh Kruung Isoor vah dulti ngi mdo seem pi di,  \ndulti mseem thung ngu pyuu, pvaa, saa, ngaa, pruul, pkhao, au rek seem thi da taipang a dil knao seem dau,\nseem thi da ‘Tun nuh, naan a paona khat daat tih pao sap da, achaak aneek in rukka khat daat chaa naan, \navah, taipang mii, naan nih mkpuu krthuk da, havah, khut seem au khimkhei a mmiing phuuk da, ado sichinna raan,’ dau\nthi da, seem thuu lam thi da, au thung ngu pyuu, pvaa, saa, ngaa, pruul, pkhao, taipang ava'u, paona khat daat tih pao sap lam dau,\npao krdee lam dau, \n‘Tun nuh, paam kpryaa thuh hung thuk in rah ipaal in,’ di da lung thurngut mpvan thungbi ngu, pyuu pvaa, saa ngaa pruul pkhao choo duu bit mdo seem pdau maan choo duu bit arhung thuk lam dau,\narlaan nih, taipang mii rek a, Leivon mii, Surte <armin>, ruu krii arhang kthuk a humpi chaa dok dau,\nm'am thungbi, hung kthuk a humpi mchaak a, mdot a aryaa lam thi da, \n‘Hey, talu tloo chnaan di'o, humpi krthak a mii am meh,\nava' priit rek naan nih mpun mlop pih kchet in ptih, ava' krthlaam thi in lah mpun mlop pih kal khat, kal knii, kal kdum mdit le' hung thuk in, \nhung thuk in lah, naan akrei raan apthlaan nih prvaan thah ayuung in,\narlaan nih, neen hung thuk nikaan, hung thuk da lou knum in bih, kbuu ptxao in a neen kchaak duu liit in nih, mktxhaa mknem a naan ado chaak raan,’\nmdit thungbi ‘Ong ngu’ lam dau, krthlaam lam dau, \npriit rek a mrhung thuu thuunbi, snung ki lu chaat tih p'ham tuun da tchaak rah bin da, \nmpuul lih priit-priit ‘Eh, hung da achaak thuun nuh, pyuu pvaa ktlok kih mdo chaak roo ni meh, \n“Nei priit ping, nei priit ping” da ado chaak raan pi no,’\nmnaan nih ‘Ong ngu’ da arhung kthuk au,\nkyung phung mrhung thuu thuunbi ngu humpi paa au p'ham tuun da tchaak rah bin da,\nmrei, a' mrei laan in ni ngu, Surte Benglam kkmok phut ava' myel khat mtkhon thuh daal dau myaai sin da mrhung thuu lot thungbi ngu, humpi va ngu arhei dei dau, \n‘Ash, ha' priit, ha' nao si-si kthee hvah, kngor krthaang rah, Benglam vang chaa nih’ dau,   \nmrvan thungbi ngu, myel trthuu dau \n‘Hey, humpi nang ngi ado tchaak roo ni meh,\nhey ha' kyel ha ngi akaat ring don, ha ngi akaat ring don,’ vei khat mdaal vei khat mtrthut vei khat mdaal, m'am thungbi ngu,\nhumpi va ngu: ‘Benglam nang ayel arkhan a talu hep mkrthuu na', anto' athee a!’\nmthungbi ‘ “Kyel arkhan suu nih” adit tah hava' kruu apniim’ di da mhei khiin thungbi ngu, \nkuun daat da mpniim thungbi ngu kruu hang ngi pdel dau, knsok hul-hul dau, \nkrlou dau mchen thungbi priit rek va ngu arvang yuung lam dau, \n‘Tun nuh humpi kchen im pi’ dau, ‘Taipang rek au, arhung thuun kroo rang pi’ mdit thungbi ngu,\nLeivon paa ruu krii arhung thuk da Suungnem paa ngi txooi da Tholung paa ngi txooi da Jangvei paa ngi txooi da, Shilshi paa ngi txooi da Krung paa ngi txooi da Kangten paa ngi txooi da, Ptxhum paa ngi (eh,) Dilbung paa ngi txooi da Khullar paa ngi txooi da Ptxhum paa ngi txooi da, Byool paa ngi txooi da Pkiu paa ngi txooi da Leilaam paa ngi txooi da arhung thuk lam dau.\nmthungbi, tun nuh, Kruung Isoor vah doo khimkhei miing a phuuk da \n‘Naan nih ado -- mkpuu krthuk naan’ mdo dit, \n‘Avah, Leivon paa nang ngi kchoo khuu avar,\nungta Suungnem paa nang ngi khulpu, khulpu rii puu akrthuk,\nTholung paa nang ngi nee puu laa puu akrthuk,’\n‘Inn saan cheh’ lam da inn saa lam thi dau,  \n‘Tun nuh doo miing phuuk in cheh no, \nahing ahang in apthuk in,’\nhing a pooi ril lih mdo bin, hang a mner rih mdo thee rah,\n‘Apthuk in’ lam dau krthuk lam thi dau, \n‘Tal hep pih thee chnaan? \nhava' Kruung Isoor mdo seem naan mkpuu naan nih mmiing phuuk in cheh,’\n‘Dulti a tak kuh tdit raan,’ mdit thungbi,\nkhat ti ngi thee dau, ‘Dulti a, sim, sim lei trlei puul tdit raan,’\nmna' ngi ‘Oo’ lam dau,\n‘Prvaan paam be?’ mna' ngu ‘Prvaan paam a, (ah,) prvaan paam thlaai thangvon tdit rah,’ ‘Oo’ lam dau,\n‘Acha, knii’ mnaan ni ngu, ‘Knii a, (ah) puun dum chuuknii tdit rah,’ mnaan ‘Oo’ lam dau,\n‘Thlaa miing’ mnaan ni ngu, ‘Thlaa, thlaa, choo thlaa, thlaangvaa, (ah,) suurthaa tdit rah’ lam dau,\n‘Oo; a' dii miing be?’ \n‘Dii a dii pii, ruuntii, stii tdit rah,’ lam dau ‘Oo’ lam dau,\n‘Ding miing be?’ mna' ngu ‘Ding'e ding buung pii, sangting, khui -- (eh,) sangting tdit rah,’ \n‘Oo; lung miing be,’ -- ‘Lung a lung pii, khui kham, mei ram tdit rah (eh,) lung pii khui kham tdit rah’ lam dau,\n‘Mei miing be,’ mdit naan ni ngu ‘Mei a txaai mii, mei ram tdit rah’ lam dau, ava' ptxuu lam dau."}
{"text": "BESHOT] Benglam au Khungsaai rek kuh k'ee you rah rei lam dau\nmthungbi ngu, mkyoon thuunbi ngu Khungsaai rek va ngu ‘Leen,’ mthuunbi ngu ‘Mm, ah, \ntxhii da achen bih chet dei ni maang, rii ngi mhei huuk in,’\ndi dau mthungbi ngu, ‘ “Rii ngi hau thung mhei huuk in,” \ndi thi in rah vang in rah huvah thung thah mhei txen in,’\ndi dau mthungbi ngu, ‘Ong ngu,’ di leek lam dau vang lam dau\nah mkhuling thuh huuk lam thi da ngu, m'am arlaan nuh Benglam va ngu mrii lou da ding bul leen psuk thi da\nmKhungsaai rek a vang lam da\n‘Hoi a hoi a’ mtxen in mtxen in mtxen in, arvang pchaang vot mda, ‘Hash,\nava' Benglam a tpang mruu ktang daat a,’ di lam dau mrhei sut thungbi ngu ‘Oo,’ \nBenglam ktaak paa\nding leen nuh psuk thi da Benglam a chen chdau\nKhungsaai rek anto' Benglam a ee you pchaang lam mdau mditto.\n(@@@)\n"}
{"text": "Alraang ngi mii paa khat am dau.\nlou num da, plaa ptxao dau di.\nmthungbi, mplaa moong da,\nmchui thungbi, prvaan paam ki bursi yur rek kih aryung lam da <nitii ki> khiik kchok lam dau di mrmaa dil lih,\nmthungbi, mhei choo-choo mplaa paar avah k'am kma' dei kchok da,\n‘Talu ki een daat’ mlou veen rek mkheel in thungbi ngu, mlou veen rek va ngu, ‘Yaan nih aptxhim muh prvaan paam ki bursi yur rek <kryung kchok lam pi'i>, maan nih mdo prut kchoon,’ thi da thee dau di.\nnii khat vah mroong yaar rih vaa da mptxhim thungbi bursi yur rek a aryun txum lam da,\nplaa mkhii bing laan in nih, khat kyoong kchok dau di.\nmthungbi inn thah arvang txhii da,\nava' bursi yur a mnuun prthuu da,\nmpduk le' vah, mnao <…> khat am dau di,\nmthungbi, lou thah kchet ava' tun bursi yur a msnuu lik-lik lou thah chet da,\nau laan nih, inn thang vah mnao let na' rang a avah, bursi yur ktxhaa mnuu ktxhaa plet na' kchok da.\nmthungbi nii khat vah, mpaan vah, ‘Nang ngi nao arung ngu nei yih lou thah tuni vah hei chet nih,’ di da.\nmthungbi, mnuun nih ava' nit vah <nao avah> <…> nao a txap-txap da,\n‘Talu ki een daat,’ mdit.\nhava' khat mpiik khat mpiik, ‘Ha' kmeh ha' kmeh,’ mdit.\nmbih tung vah, mrkil khat thah vang da msut thungbi, mpthlaa dei dau mthungbi\nmnao a avah pii dau mthungbi |\ntun vah mpthlaa avah ren nih prpaal da prvaan laai thah hung yuung sii dau,\ninn thah mrvan knlet thungbi, mnao avah txap da ‘Anuu be,’ <mthungbi ngu>\n‘Hung kyuung chpi,’ dau mditto."}
{"text": "Nei kmiing a SN Bunghon Lamkaang Leingangching ping,\nalraang ngi dulti paam mrvang txou thok kih, mkseem kruung esoor vah, saa ngaa pyuu pvaa, pruul pkhao taipang avah, mroon in paona khat daat tih ppao lam dau.\nm'am thungbi, taipang rek hin nih talu mdit:\n‘Naan a, apooi ril lih ado bin in a hing adi in,\nner rih kthuk kih apao in a hang adi in, ungta, paomin paona adi in \npaomin a, khat thee rang khat thee rang yoon tih, aril thah ado bin in paona ngi kndang ngi ado thee raan,’ di da taipang rek a pii lam dau,\nung ngu, ‘Psaai’ thee dau, ‘Psaai nang a, ah, aruu ktang klin ksaang ptih, \nnang pang khat leh am meh pdainu, psaai nuu le' paa, akltxooi thung ngu, ah, thawai kpaal mii khat tih atdee khot in bih psaai paa nang a kdi you rah, adi yoo na' rah k'am,’ dau thee pik dau, \nm'am thungbi ngu, pyuu pvaa saa ngaa tu', paona khat daat tih arvang paal lam da,\nm'am ki mtam thuun ni ngu, Surte paa Raangte, a' noom ktloong mhei thungbi ngu psaai kltxooi dei dau, \n‘Oi, psaai rek kuh talu ktloo daat leek in tih,’ dau mpnii chaak thungbi \n‘Ash, laai ningthou vah kruung esoor vah, “Psaai naan a, khat le' khat akltxooi laan in, mii khat mik achuu in bih, psaai paa nang a di you na di'” mdo dit,’ \n‘A' rah mthuu bih Raangte kdo ee yoo ma roo me'i’ dau, mRaangte a mrei thungbi ngu, \nchen dau m'inn thuh lut dok dau,\nm'inn thing da k'am daat mii va ngu ‘Psaai yuh tak ktloo ti pli?’ \nmche ngu, ‘Raangte k'ee yoo ma bih sun ni maang ngi’ dau,\nm'am thungbi ngu, mRaangte a m'uupai am meh,\nthi da mcher rek thee dau :\n‘Kcher rek kdum naan a, prvuut voo txhuu khat yeen aluk in,\naluk thi in lah nei yih “Vaa thuk in” kdit thuun nuh vaa thuk in lah psaai maai leer aprlei in no!’\nmna' ngu ‘Ong ngu’ lam dau \nprvuut au voo txhuu khat yeen luk lam thi dau,\n‘Tun nuh aluu thut in a?’\nmna' ngu ‘Ong ngu’ mna'u mkaang kdaa thi da \ntun nuh, ‘ “Raangte vang kthuk a” adi in rah, psaai luu thiip leer aprlei in no’ mna' ngu,\n‘Ong ngu’ lam dau mcher rek kdum va ngu. \nprvuut mdo loo na' ngu ‘Raangte vang kthuk a’ daa lam dau, psaai luu thiip leer mbuk thuunbi ngu mmik kchang dau,\nmbih mpsaai vah mnon vah, mii, a' ya pang k'am a mthlaam cheu, Raangte krim a phang mda.\na' mthlaam bing laan nih, knkaai daat thi dau, mnon, mrvaai buk daat thungbi psaai paa'u di you dau mbih,\nyaani isoor rih kruung ngi mpuuk rah mdo piik,\n‘Snuu le' psel khat, akrtinna thuun nih mii khat mik achuu in bih di you naan’ mdo dit a anto' di you chdau,\nungbi, mlaa phuuk dau da, Surte Raangte ngi, \nkah, a' mii le' saa mkrhou thuun ni ngu, Jangma khuu kluu a, humpii ool lam da, \nung ngu Kokpi kluu a taipang kseeng krthuk lam da,\nKokpi kluu, Surte nool, Rangam, ava' le', Jangma kluu, Rangshai avah, mrlak kih saa kr'ool da mrlak kih mii kr'ool da, ava' dei thi da, ava' Rangam vah, kder pii khat phaa dau,\n‘Naan a humpii a akr'ool thuun nuh ta hep pang ngi asakti in ta hep pang aruu in ktang pli, apii yuh,’  mna' ngu.\n‘Neen a humpii kr'ool thuun nuh, doo khat leh kdo txit in kdo pchaan maan k'am kmeh.\nsaa ruk kdo ee yoo daan, ngaa ruk kdo ee yoo daan, taipang nreel rukka kdo ee yoo daan pi\npdainu, neen kdo txit sii chaak au, aah, puutiit mdot a mprin che ngu, \nkluun kkui rah thee da kknaan kkui rah thee dau loon prngaa kchen in ping'i’ dau \nmna' ngu Rangam vah ava' paomin lou thi da, ah, \nhumpii mrei rang thung ngu humpii mphaak rang thung ngu puutiit kdum a Rangam do thuu txhii pi'i da.\narlaan nih, ava' Jangma kluu humpii paa le' Kokpi kluu Jangvei yor Tokhang ava' mii laai mthuu thuh k'ong nool lam dau,\nm'am thungbi, von chooi lam da.\nm'am na', mnuun a mhang rii laan nuh mk'on na' pliik daa-daat dau, \nmthungbi hey!\nhavah alraang ki a vaa krkat da, bichaar ktloo k'am pseh.\nktxaa rek kpkaa yoo ma bih, nei ka mkchaa rah’ di thi da mtxaa rek, \nmtxaa rek a Khalwang le Shulwang arvaa dau,\n‘A' nit tuh kpaan humpii paa txhii da arvaa nik di', lam txhum mih ardaan rah mhei kaa yoo pik in’ dau\nthi dau, ‘Ktxaa kphaa rah vaa che'i,’\nmtxaa kphaa rah kvaa, ah, lam khat txooi meh, \n‘Nang lam tii atxooi, nei yih lam tun txooi nik di', tung lam txhum mih tkrdut rang pi no’ dau,\nkyaang yer-yer rih mnao puu dau mhei thungbi ngu, Khalwang le' Shulwang au am lam mdau.\nmbih kn'aan daat da txap dau, \nnee thee dau \n‘Khalwang le' Shulwang ngu knii sut <…> soot e thlaa soot e’ ||\nmsoo na' ngaal a ngi yuh mnii khuu msoo na' ngaal a ngu’ di dau mtxaa hul-hul daat thungbi ngu arlaan nih mtxaa rek a arhei thuk lam dau \nmthungbi mdil thah humpii paa mrvaa thuu thungbi, ah, mtxaa rek vah snuh mcher in do thee paa pda lung kprsuk daat lam dau,\na' mhumpii paa kaa you lam dau, paal lam meh.\nm'am thungbi mii le' saa mkrhou ki mtam thung ngi, thung ngu, Surte nao nool avah Raangleen vah Tangkuk yor ruh dau, mTangkuk yor a Tangkuk ding mphaak cheu mmik kkhuu kchok. \na' mloo thungbi mcher Sumphaai a nong ktxhaa-ktxhaa suu da m'am, \n‘Ha' mtxaa paa hin mthee bih mkrei pthii rah mthuu ma bih mk'ee you rah’ daa da, ‘Acher nuu Sumphaai au a'ee you vuh,’ mdit thungbi \n‘Talu hep pih kcher nuu ee you daat nik li,’  dau, m'am thungbi,\n‘Hey kaana meh kdo ee yoo txhaa meh tyor rih yor pthii nih’ dau,\nah, kyor rah vaa dau \nShonrang khuu pphaak dau \nShonrang paa ngi ren dau \nmnaai rang ngi mren thungbi ktxang-ktxuun paa pda, Shonrang paa rukka svang pthuk da \nthi da mman mdo piik thung ngu, a' kar buu eh chbuu hep daat rukool lu da,\n‘Alraang ngu tdee lu pi’ mdit, \nava' mdo piik avah ppung da Tootlang kam thi da Tootlang kkam rah, kool lih har khuung paa le' kaikiing paa kool klaa rah msii thungbi, vaa lam da,\n‘Raangleen di you da’ lam da kool lih laa lam da. \nmrhei thungbi, mkeel txhii da, mdo ptlaak rah mrhei thungbi Tlaang lam kchiing mphaak le', kring khuung ngi Tootlang khuung ngi mprin thungbi,\nmkheel thungbi har khuung paa ngi, ‘Ah, Raangleen au Tootlang kam dau’ mdit thungbi,\neeng knaa daat da myuu bon lei pthii thi da, ah,\neeng knaa da mdoo mnaa mchaai thungbi, \na' mkeel txhii a mrii krthlet dau, chen chdok dau tun seryaa'u Sumphaai keel pi da nnuu npaa vah, da,\nmii saa krhou da k'am, am lam da m'am ki mtam thung ngi, ah, kruung ngi isoor rih suu thi da, \n‘Pyuu le' pvaa le' saa le' ngaa le' anto' krchin na' roo rang meh.’  \ndi thi da nii som plii yaan som plii khuu praa dau dii plin dau, \nm'am thungbi mdii klin vah uum pii mchui a ksoor dii phul soom lei knii kchel, mrii ngi srel di, ava' kyung va ngu Lung Ksaa paa dii khor arthiing dau, \nm'am thungbi, khuu tkhiiu thung ki yaai kkaat dei oon lam da, kaat lam da, uum pii non kaat buk lam da mbih mdii prvang da, \nmpun mpeel dil in nih kluu vei khat daat thung ngi, ah, mtun ki kseem isoor va ngu pyuu pvaa roon taipang roon msik-msik ki ngu prthlei pthii thi dau, \nmpduk le' khuu mvaar thungbi ngu, pyuu pvaa khimkhei noom thah kneng dau, taipang a mkhuu thuh thii dau \nkhuu tkhiiu thuh k'am lam pi mii le' saa mkrhou thuh dau da \nava' dil thang ngi, ava' mkhuu lut naan, mii le' saa tu' mkrhou naan a isoor rih mroon mtxhen pthii dil lih, a' dil lih khuu mun msik-msik suu lam da, khuu mden-mden nih arhung kpaal lam pi da \nanto' ktxuu a."}
{"text": "Theipaa avah prkhaa -- prkhaa chaa da k'am daat,\nchaa da, <...>\ntheipaa avah prkhaa chaa da m'am daat arlaan nih, uu trik <...> uu trik avah arvaa da, \nuu trik kih theipaa avah kheel da:\n‘Theipaa nang talu atlot, talu tloo tih?’\nava' theipaa vah: ‘Nei prkhaa kchaak a,’ ground nut,\nuu trik vah: ‘Nei ka mhei pii, mnao suun mhei pii, chaa nih,’ mdit thungbi, \n‘Nn-nn, roo ni meh,\nhava' thuh vaa da hava' thuh asuu, k'am rah,’ mthungbi, ah,\nuu trik a vaa da, a' sool naa tii thah <...> a' sool naa tii thah prkhaa msut thungbi, siliing rek, siliing rek avah yun chen lam da, \nsiliing khat vah pangal avah pkei da, \nmbih pangal avah piir da, krdel da yung chen da, \nmthungbi mhaa ava ngi, ah, moot avah but buk da, \nmmoot avah yung tluu da, \nmthungbi moot thung ki pvaa rek vah yun yuung da, \nmbih pvaa khat avah psaai, elephant, psaai knaa thuh lut dok da,\nmpsaai a piir da krdel da,\nmyun chen thungbi meikhu nuu inn <...> a' ther krep da, tluu chda, inn a krmak chda, \nmthungbi, mii nuu vah arvaa thuk da,\n‘Kuu nei k'inn kpkui a?’\nmbih psaai vah: ‘Nei kprmaa chaak a nei.’\n-- ‘Talu ki, talu ki nei k'inn a ado pkui,’ mthungbi, \n‘Nei a anto'-anto' dei maang, \nk'iip ping, k'ii laan nih hulla pvaa avah aryung da kknaa thuh klut.’ \nmthungbi, a' mii nuu a ‘Pvaa nang a talu ki mii knaa thuh klut tih,’ mthungbi, \n‘Nei -- nei ka kdo dee meh nei a k'iip ping, mthungbi au vah <au ruk vah> aryung chen da k'ii naan avah mther rop,’ \nmthungbi au rukka ngi, ‘Nang a talu ki mii ii na' ahaa ngi anto' mdit,’ mthungbi, \n‘Nei ka dei chmaang,\nk'iip ping, mthungbi a' siliing aryung da mi tpkee. \nmthungbi kpiir ava ngi anto' krmak dok, accident mm.’\nmthungbi siliing avah ‘Nah talu ki mii ado pkee,’ mthungbi,\n‘Nei ka dei maan ring, kprmaa chaak in a, k'ii laan nih ava' uu trik kih arvang da, kthaai da mthungbi piir in nu kchen in ping,’ (@@)\nmthungbi mii nuu avah ‘Uu trik a nang a talu ki mii k'iip avah akhuu ngi anto' mdit,’ mthungbi,\n‘Nei ka dei maang, huvah theipaa avah “Prkhaa mruk mhei pii yuh,” mdit thungbi ngi ma ngi “Hava' thuh vaa da atloo,” mdit.’ \nmthungbi mii nuu vah ‘Theipaa talu ki nang a mii -- hava' thuh mii k'iip kcha' ado prdel?’ \nmthungbi, ‘Avah nei kdo dee ma paa “A' thuh vaa da athlaam cha',” mdo dit a,’ <mthungbi>\nmii nuu avah, ah, ‘Roo ni meh roo ni meh, \nnei k'inn a kkui kcha', talu mdit ma a?’ \ntheipaa ngi mhaa khat avah thling da, \nhe paid the price.\n"}
{"text": "Alraang vah, saa le' mii krhou da m'am ki mtam thung vah, kprteng ngi kvang prteng sap daat hep a.\nnii khat va ngu, theipaa le' humpii paa au, lousing ksing prteek lam dau di,\nmthungbi ngu, humpii paa msnuu k'am, ungta theipaa msnuu k'am kmeh.\n‘Mei prkaak suk in cheh,’ mdaat in mthungbi ngu, \n‘Apuu, nang ruu rii na mo nei ruu rii nik di',’ mdit leek thungta ngu,\npao dok mdau mtah ‘Apuu nei ruu rii ni mo,’ di leek dau,\nmthungbi ngu, vaa leek da ma dii thung ngi kbul yau-yau leek da hang dau, mk'on thungta ngu,\n‘Mei mhan pkaak suk in nuh,’ dau,\nma snuh kprchor paa pda kaa meh, \nmtah tun nuh, aryung leek da ‘Apuu, nang hang no,’ mdit leek na'u,\nhang leek dau, eh, hava' prdii ksung paa thuh k'ong reem-ruum leek pi di, (@@)\nmhan pkaak thungbi ngu, kaa you dau, (@@) \nkaa you da mdit thungbi ngu, vang dau, mnuun hin va ngu: \n‘Apii yuh, kpuu va ngu, “Ngaan buu athuung so rang ngu har khuung paa a'ee you so rang ngu, ah, arvaa so prthlook kih mlou dau kpooi ktham khak kih,” di dau,’ mdit im pi \nmdit na' ngu ‘Ah, Ko, nao krung rah am mdau,’ mdit leek thungta ngu,\n‘Hey, nei yih rung daat nik di', nei yih rung daat nik di',’ di dau\nlam a, ksam ktong a kthee pik leek kma' knkooi ktong thah thee pik dau, ha' di leek thi da,\nmnao vah mhei thung vah, ‘Oye, oye,’ da pr'uu diing-diing leek da di,\nthi da, mhei buuk dek le' mma' lam ksam thah vaa thi da mner thuh lut dok thi da ngu, kk'ong daat leek,\n‘Heh-heh-heh-heh, heh-heh-heh krvaa im ptih,’ mdit na'u, \n‘Ong ngi krvaa im ping,’ mdit. \n‘Ruu krii ngu saa mhei pmoom muh,’ mdit leek na',\n‘Meh, klin dok a klin dok a, aktxek sek-sek rah mhei pii,’ mdaat ki, (@@) k'ong leek thi da ktxek sek-sek da pchaak leek dau, \nthi da ngu ‘Dii buu mhei pii,’ di da anto' maal kang-arkang leek thi da,\n‘Heh-heh-heh, asung a, avan tah, Kopuu theipaa tu' k'ong chdaat in nuh,’ leek dau,’ (@@)\n‘Tal ki daat,’ di da ngi,\n‘Lam sam a hi ha' ktong thah, ha' thah ksam, ha' knkooi paa pi no,’ di dau, thee leek thi dau ma' au, \na' mksam ktong thah van chen teng leek thi da mnao vah pr'uu diing-diing leek dau,\nmdit thungta ngu, ‘Apii!’ \nmna' ‘Hoi’ dau \n‘Kpuu vah talu mdit in pli?’ \n-- ‘Thee me'i,’ da, \n‘Me'i talu mthee im pli kpuu va ngi?’\n-- ‘Ash, tthee rah kroo, eh, kroo-kree kme'i.’ \n-- ‘Me'i talu mdit im pli,’ mna' ngu, \n‘ “Kopuu theipaa tu' k'ong chdaat in nuh,” mdit im pi’ dau, (@@)\nmna' anto', saangram krthuk lam dau kpaal lam pi mditto."}
{"text": "Alraang ta ngu, mii nuu le' mii paa khat ava ngu, mchaa nuun ktaak kih mchaa paa yesang prngaa pluu lam dau,\nm'am thungbi, mkheng in snuu thee lam cheh,\nmsnuu then in mren dok in a, \narlaan mpooi krloo lam mdau,\n‘Knao le'u chet in lang ngu ding kduu chet in nuh’ mdit in che ngu,\nkhat a ding duu da thlung cheh,\nkhat a raa ktou chet cheh,\nkhat a pyuu kthlaam chet cheh mpooi in krloo lit mdau,\n‘Hash a knao le' a, talu tloo da mpooi in prlot daat nik di'?\nklrou thlooi bih, msnuu leen kdo ren a ngu tlang thuu cha' im da,’ \nthi dau, ‘Pduk kuh knao le' vah kdi thang vah “Apaa'u klrou mhei khui yuh” mkdi lam rang pda, kdo khui rang bih am meh talu tloo nik di'?’ \ndi thi dau, ‘Hash! \nmpooi krlot na' raan doo khat tloo nih’ dau,\nchet daat da lam klin paa, lou prii prngaa, a' knii thuu thah khuungtxuu kmoong, \nknii thlaak thah kreng, \nungta, hui paang khat ktong thah prvong,\nungta paang khat ktong thah trthlung,\nhava' au, lam a kooi dau, ding sel da kal thi dau,\nmpaan a kdi you rah thee da \n‘Apaa'u, tun vah kdi you rah athee'u, k'uu a talu pii ti don?\nknao paan khat a talu pii ti don?\nkktlum paan a talu pii ti don,’ mna' ngu,\n‘Asuu ning a,\nksil rukka naan asnuu then kdo ren a ngi ktlang dok,\nkyaamluung rukka naan asnuu then kdo ren a ngi ktlang dok,\nklrou khimkhei ktlang dok,\npdainu, lam khat, hvah paang khat ktong thah khuungtxuu paang khat ktong thah prvong paang khat ktong thah kreng paang khat knii thuu ktong thah trthlung k'am,\nava' thuh ding sel nu kdo kal,\na' ma laai yih atum raan lupaa chaa prngaa, ma laai yih dim nu kdo thiik avah,\naprngaan nih, khat-khat chet maan!\nasnuu leen buu chaai ktloo rah asii thi in lah,\nmthung thang ngi buk asaan lah khola asaan lah,\na' dulti a atou in,\nkhat-khat achee in bih khat tih mphan dok bih phang ni maan tih,\nava' ding kdo sel khimkhei kphaa ngi atoo in bih, phang naan,\naphan in tah ktloom knem kma', chaa khat yeen athem chaan no,’ \nmdit thungbi ‘Hash! \nha' npaan a doo thlooi ma pak da na' hi tun vah paisa,’\nlupaa chaa prngaa mdim daat dil luh, eh thi in lah, ‘A'uu paan do thee, theina atxooi in no,\na'uu paan do thee atxooi in bih ksooi kma' paisa phang naan’ di dau,\nmtah ‘Asnuu-asnuun buu chaai ktloo rah asii in,’ \nthi da msnuu-msnuu buu chaai ktloo rah sii thi da chet lam dau,\nbuk saa lam thi dau,\nmprngaan ni ngu mdo toon mdo toon mdo toon mdo toon, thlaa plii thlaa kdum kphaa ngi tou dok daat lam dau,\npaang khat ki mding sel mphaak in doo khat leh am meh \npaang khat ki mding sel, seemna txuu dok dau,\n‘Ha' npaan vah “Lupaa chaa prngaa atum raan kdo dim pi'i” di thi da,\nkhat-khet nphan maan talu tthee raan no?’\nmna' ngu ‘A' npaan vah yaani talu mdit?\n“A'uu paan do thee atxooi in bih ksooi lit kma' phang naan di',\na'uu paan do thee atxooi in no” mdo dit pda, k'uu paan nang vah talu thee na di'? \nathee, atxooi in nih,\ntalu thah paisa phang cheh naan le'?’ mna' ngu,\n‘Knao le', lam a' di pang ttoon a nei doo khat thee nih mtah “Ong ngu” adi in no’ mna' ngu ‘Ong ngu’ lam dau,\n‘Lou rii tloo in cheh, phaai yih seem in cheh,’\nlam da mna' ngu, ‘Npaan vah “A'uu paan do thee, atxooi in nuh” mdo dit pda’ daat lam dau, ‘Ong ngu’ lam dau mbi ngu,\nmbuu chaai in krheel lam dau lou da lam thi dau lou rii tloo lam dau, phaai yih num lam dau, \nmbih snung ngu, mpaan vah mlrou rukku ktlang ter da doo khat leh kthlooi kma', avah, avah, phaai yih num lam da buu mphun thungbi ngu, buu do lu kma' lou lam dau,\nmna' ngu mtxim yeen nih them chlam dau,\nmthungbi choo duu buu baal doo khat leh mdo thlooi ma paa na' mchinchaak kkhop pih buu kthlooi krthuk lam dau,\nmbih ‘Hey, ah, k'uu paa -- k'uu paan nang vah talu thee nool na di',\ntun nuh, npaan paisa dim a phaa maan min pdainu, buu nphaak in a,\nkhat athee!’\nmna' ngu, ‘Nei thee nih “Ong ngu” adi in no’ mna' ngu ‘Ong ngu’ dau,\n‘Kmoo sii avah von sat loon cheh!\nhalla tun knung, lou kook athung so,\nava' mthang ngi mthang so, mthang ngi mthang so,\nungta, dil knao sii avah mkver nei yih thung nih,\navah, ntum-ntum in them in cheh lou a inum in cheh,’\nmdit thungbi ngu, ‘Ong ngu npaan vah: “Kver do thee atxooi in nuh” mdo dit pi'i’ lam dau,\nlou a them lam da prii khat yeen mnum thungbi ngu mkheng in nih svang krthuk lam dau,\nsvang krthuk lam da choo duu ki mpaan paal sraa, ava' hin ni ngu mmaan ni ngu svang krthuk sip lam dau mbuu chaak in k'am paa pda,\nm'am thungbi ngu au dil li ngu, ‘Hey, npaan nih “Kver pao atxooi in nuh” mdo dit a’ anto' kaana lam da anto', von sat krloo lam da am lam dau,\narlaan ni ngu, hoongkvaa mii knii avah, inn veen ni ngu, msnuu thee lam thi da nong klou lit kma', msnuu leen nih talu mtlot in a ding hor lam da yor lam da buu chaai ren lam da,\nmii chaaru txoo lam da chaa lam da,\nm'am thungbi ngu, nii khat tu ngu snuu ksing bet daat va ngu, ‘Psel paa'u, talu thah tpaal raan pli?         \nnii khat bih kdii tchaak in meh,\nnii khat bih doo ktxhaa ruk phang maan min,’\nmna' ngu, ‘Snuu nang ngi asuk ta ngu chaa pak min don nuh,’ \n-- ‘Psel paa'u talu thlaam nik li?\nnei kdo thlaam rah mhei thee pik kuh’ mna',\nmtah ‘Doo khat thee nih,\natxooi in no,’ mna' ngu ‘ “Ong ngu” athee'u,’ \n-- ‘Ptxooi in nih’ mna' ngu,\n‘Ngaa kdii saa kdii chaa maan min’ \nmdit na' ‘Ngaa ksee achet tuh!\nmii tlaang ngu ngaa ksee chet dau, ngaa mdo chaak pi,’ \nmna' ‘Talu thung ki see daat nik li,’ dau,\n‘Hey, mii do set na' thung ki see pak ti don nuh’ \nmna' ngu ‘Mta ngu sitoop le' tongpool le' yotpaak le' kthlaam rah achet tuh,’ di dau \nsitoop le' yotpaak le' tongpool le' mthlaam pik thungbi ngu, sin dau kvaa va ngu, ah, snung ki svang rek, avah, koom khat sit lam dau,\nngaa do lu kma' kyoong lam dau mngaa krei kcha' vah, mnuun snaa a ptlaa dok lam dau,\nmkchul naan nih dei lam mdau mna' ‘Hey,\npduk mii ngi dei lit meh dii thung ki a, dii mchiir tah thlaam lai cheh le' vang cheh khuu kyiing a’ lam da kvang lam,\nmna' ava' hoongkvaa paa, Meitlei yih tal paa mna' vaa ngi vaa daat da,\nyaani ki mdo set naan thung ki a, khuu kyiing dek kih msee thungbi ngaa khat leh am mda msut na' ngu snaa ploom daat dau,\nmna' ngu, ava' hor da mtongpool thung krvang, \nmna' mnuun a, ksing mner ktxhaa pda,\n‘Apaan ktlung a apaan ktlung a knkaai in knkaai in!’ \nknkaai dau phak phat thi dau, hithaak von pkaa dau,\nmpiik thungbi ngu, ‘Hash!’\nthi da ‘Ngaa tya akyoon li?’ \nmna' ‘ “Ngaa, tya akyoon li,” mdi ti nu “Mii mdo set na' thung ki asee” di ti nu,\nngaa ktaak paa mpsit psuk ti nu sitoop pi ngu prei da ado kbun rang pi’ daa dau,\nmsut thungbi ngu mtongpool thung snaa am daat dau \nmbih ‘Hey, mii paa'u, angaa set a ha' pluu, ta rah aplung kthii pli? \naplung pthit mau,’ mdit thungbi ngu,\n‘Mruu krii kthee laan nih hava' snaa tun kluu athuung ngu,\nasnaa thuung da tchaak mryaak maan bi ngu, aluu kui-kui ado kbun rang pi’ mna' ngu,\n-- ‘Ah, anto' krngaa daat tuh,’ dau,\nsin teng daat dau vaa dau,\nsvang hin thah yor thi dau buu chaai mren, ngaa mren, mpaan diir rah mren, mma' knik rah mren, mnao le' kaapuuk pchiu mdo chaak rah ren da arvang dau,\n‘Hiuu aplung ado pthit au, asuu'u, \nsnung ki ado hor a ngaa ha' aplum!’\nmna' ngu ‘ “Hava' athuung ngu” adit au, hau ngaa kdo ren’\nmdit na'u, ‘Ash, mtah snuu nao nang a, tun nuh nah ado thee khimkhei txooi nik di',\nnah ado thee khimkhei ktxooi bih, ah, svang tthuu raan a,’\nmna' ngu ‘Ong ngu, athee-athee talu tloo nik di'?’\n-- ‘Tuni yuh ding k'hor achet tuh’ mcheh ngu, chet da \npsel paa paa pda hor da mding a,\npuu run-run da mthlun, \nmyor in cheu yaani ki hin nuh knem mih mkhon in a,\nungta ‘Tuni yuh ngaa ksee achet tuh,’ mcheu chet da ngaa mset a, \nmbih maan au svang krthuk lam dau kdii chaa lam dau \nmthungbi ava' hoongkvaa paa mbee ki a mloo paa dei thi da mnuun au, \n‘Ash, nloo le' tlaang ngu nii khat tuh ngaa ruk saa ruk chaa lam dau doona ktxhaa ruk naa lam dau \nnang a mna' ngu, mii a m'inn puu ngi vaa da suu dau,\nava' mdo chaak pi'i \nnang au, talu thung ki, nang ahei ma paa'u nah,\nchaaru ktxhoo rah kchee, ding k'hor rah kchee, nbuu chaai in klu, kdo phaak ma paa'u,’\nmdit thungbi ngu, ‘Tuni ngaa ado thuun ma roo ni meh \nathuun ma bi ngu ado kbun rang pi’ mdit thungbi ngu,\nmpao kptaa va ngu, ‘Ado thlaam ma paa k'eek thung ki athuun pik nik mo,’ mdit thungbi ngu,\nding thum chom daat dau, rei prvel daat dau,\nmheem ding-arding daat thungbi ngu mrkool heem krep dau,\nmaan a sraa krthuk txhak lam dau,\na' mnuun do thee ktxooi, mnuun ksing ava ngu mpaan theem dau, nong psuk dau svang krthuk lam dau,\nava' mnuun kthit kpnther kthii mpao, khuu ksuu kma' ava ngu, mpaan kprbun kang-arkang dau mmaan a sraa krthuk txhak lam dau, dau,\nkhat rek a svang krthuk lam da khat rek a sraa krthuk lam dau nang lam dau mditto.\n"}
{"text": "Do lu kma' kplung ngam a tuni vah mlei a, UNT ki Professor ah neen ki Madam Lamkaang nuu kdo dit in Shobhana Lakshmi Chelliah mma ngi, hava' lu hep daat eh mphaa ktxhaa mpii in da, UNT thung ngi aryung da ngi,\nLamkaang ki pao ki mlei thung ngi, doo mruk do thee tsaam na' ki mphaa tphaak chaak ava' lei yih do lu kma' kplung ngam a,\nnei kdo thee num a doo mrson, knem paa thee num maang, pdainu mruk eh kdung ngi mruk'ui sii ava' pao nei kdo thee num kdo saam num a talu a ndit ki mphaa thuh,\ntun-tun nih, neen Lamkaang ah chaat khat krthuk ki ngi, ttlot pchaan ma nong knem pok arlak kih,\nkset nao rek kih mdo tlot pchaan raan nong knii khat,\ntun-tun ki darkaar sii avah, nei thee num nu k'am a,\nau le' a talu ndit ki mphaa thuh, npaa leen npuu leen npii leen ava ngi, tun nuh chaa ruul tya krvang kthleng dok a,\nmram khat tun nei a, knuu kring daat a, knuu kpluu kpii le' kpuu le', mmaan kpluu vei khat kpii kpluu mnuu le' mpaa le',\nava' le' ki mlei thung nei yih doo khat leh dei maang.\ntalu lei yih, mdit ki mphaa thuh, pao ava' snung ki neen a tkyit ti ngi k'am pseh,\nmii laai ner ri ngi khat ner thung ki khat ti ngi saam da, mdo saam avah khat ti ngi vei khat tih saam nool da.\nanto' ngi pao avah ner ri ngi ah krkhii da k'am paa pda, tkyit tih k'am pseh, laika ngi k'am pseh,\nung ngu tuni ki neen ni ngi, tun kaal ki nthee ki mphaa thuh computer ki ah yug thung vah, mii ngi computer thung ngi thii da, tung ngu mii ngi tape-record ti ngi ah nam da,\nmma ta ngi kuu mii khat va ngi, kthlooi knung sum alrou kthlooi ungta kdei pnrii mii rek vah ah Internet di da tun nuh, Worldwide Web site di da hanto' tung ngi, pao vah arkhii da k'am.\npdainu neen a ava' lu ki ah lousing ava' lu ki gyaan arthluuk ava' tthlooi pseh alraang ki npuu leen npii leen, yug mplit na', tun nuh neen a krthuk in min, alraang ki mkhat na' yug ki, mmaan ki hakthak thung ngu hava' lu a k'am pseh,\npao a hanto' hep daat tih mii ngi laa ngi thee da, ung ngu, lou knum mi ngi lou laai yi ngi, mpao in mnee in ungta ngi ah,\nmaan ki ah, mbuu chaak naan m'an chaak naan, mpaal naan khimkhei a, lou thung thang ngi laa ngi thee lam da,\nungta inn thang ngi maan ni ngi ah laa ngi thee lam da, ung ngu lam thung thah mchee meek thung kuu laa ngi thee lam da, ava' lu rukka,\nau lei yih, laa ava' thung thang ngi Lamkaang ki puri-pari ki paomin mklu-mklu,\nmknrit khimkhei a laa thung thang am da.\nava' lei yih, tun nuh laa kdei pnrii vei khat ti ngi kder klaam rek a, arvang kdi you thuu chlam a.\ntun Lamkaang paam thung ngi, laa kdei pnrii, ungta ngi nee kdei pnrii, kver knii khat tun ring daat da k'am.\nmmaan avah phaa da ngi, pao kheel da ngi, record tloo da ngi ah\nvideo nam da ngi, mmaan ki pao thung ngi k'am Lamkaang ki history, pao bul, khuu bul, nryung in hava' mkheng ava' ktloo rang avah kuu ndit ki mphaa thuh,\ntuni yuh kder klaam, mram khat kum som truk ki ngi mkrthak kih kder klaam mii a ava' ki nong tloo ni meh. \npdainu, ava' <…> ktloo pchaang rang mii avah, kseet nao, nlaa trtlaang, kum som kdum le' som plii arlak kih mruu ktang, ava' le' ngi pao ava' chet don le' kder klaam rek a ngi chaa neek txhii don, buu chaak txhii don, k'ong don le' pao saam txhii don le',\nau le' avah record tloo don video avah, mmaan nih hanto' hep daat tih sin lam don le' mmaan avah ktxhaa yik ki ngi krseel txhii lam don le', mplung ngam na' raan doo thee don,\nchaa-chaa mruk pii don tchaak neek mruk pii don,\nthi don le' ngi pao avah record tloo don le' mdo thiik rah,\nava' mtlot pchaan bih, tuni ki Lamkaang nao ava ngi, pduk le' krvang rah, chaa ruul soom kheel ki ruk, neen ni ngi mman kluu snaa lupaa ngi tren pchaan ma, seen ni ngi tren pchaan ma, ung ngu doon khaal li ngi tprthlen pchaan ma, \nau lu alrou avah tuni neen nih trkhiik pik raan, tdit ava' a nei kthee num.\nava' lei yih, nei yih kdo thee num a, \nava' tun-tun vah, kset nao mknem mi ngi mii ngi tun-tun ki snaa lupaa toloop knem, income knem, ungta mii ngi respect mtlot rah, honor mtlot rah,\nava' lu white-collar job daat mii ngi ngei da,\nungta ngi, kbei yi ngi svang tkrthuu na' rah snaa lupaa phang da ngi,\nknpaa ngi car thou da, building ktxhaa-ktxhaa thuh am da, ava' lu hep daat ki mmaa-- mer mer da maan,\nkset nao mknem mi ngi k'am a snuh dulti paam thuh t'am tdit a inn ktxhaa thung rukku t'am rah, kaari ktxhaa rukka tthou rah, mer ktxhaa-ktxhaa rukka tmer rah, doona ktxhaa-ktxhaa rukka t'hil tnaak rah, \npdainu, mruk'ui sii, important sii avah talu ndit ki mphaa thuh, neen Lamkaang pao,\npao tdit ava' a tuni vah kmaang -- kmaang slii a knvei slii a talu ki ndit ki mphaa thuh, tuni ki kset nao mknem mi ngi kaitheel thung ngi, tdit a bazaar thung ngi, an kren kyuu a, doona kren kyuu a, Lamkaang pao vih pao meh,\nHindi ngi kpao a mrlak nii vah, mrlak nii vah Meitei pao vih kpao a, mrlak nii vah ah mii mrson pao vih kpao a.\nau vah tuni vah tuni ki kset nao a mknem mi ngi Lamkaang, pure Lamkaang kuu-kuu ngi pao meh mixed tih mkheng ngi kpao a.\nmbih, tun dil ki kum som knii, kum som knii dil thang vah Lamkaang pao a corrupted krthuk chrah,\ntdit a, pure Lamkaang mii ngi pao ni meh pdainu Lamkaang pao avah mii pao khat thung ngi vang krnap chrah.\nneen pao avah knrit ti ngi am pchaang ni meh.\nava' lei yih, ava' pao knrit tih m'am pchaan na' rang a, talu ngi tlot rang ndit ki mphaa thung ngi, pao avah vei khat ti ngi, talu a trkhiik ki darkaar a, tthlaam ki darkaar a, \ngrammar avah, neen nnao leen thah tun nih tprchuuk ki darkaar a.\npduk le' vah, ‘Apaa tva' txooi nah,’ tdit a pduk le' vah, ‘Tva' txooi nah apaa,’ pduk le' ki nao luung rek vah ‘Tva' txooi nah apaa,’ kdi lam rah.\nmbih Lamkaang anto' krlup krthel kcha' a, krduu krthak krlup kcha' a,\nmbih, pduk le' vah pure Lamkaang kuu-kuu ngi pao ni meh mbih a kuu kmaang kcha' a?\nmbih, Lamkaang neen tmaan chaak raan,\nava' lei yih, tun nuh hava' lu hep daat ki yug krthuk chda, ung ngu tun nuh, computer ki yug krthuk paa pda, hava' mkheng ttlot na' rang ki khudoong kcha', mm, ava' a tun nuh, dulti paam thung ngi mii ngi mi pii da k'am a,\nscience ti ngi mi pii da k'am a,\ntechnology ktxhaa-ktxhaa tun nuh thuk da k'am a.\nmbih hava' mkheng trkhiik na' rang ava' tun nuh, darkaar ava' tun nuh k'am daat a, available krthuk da k'am a,\nmbih, ava' talu ngi tphaak raan tdit a, \nneen ni ngi seminar lu tloo da, mdit ma tah workshop lu tloo da, mdit ma ta ngi ah mobile -- mobile group lu ngi khuu village-to-village ti ngi chet da ah literacy class lou da, literacy units rek vah khuu ktaai yih pvang da, au dil ki khuu ktaai yi ngi k'am kver rek, mmaan avah common forum khat seem da, \ntdit a, Baptist, Catholic, Seventh-Day, Presbyterian tdit khaai kma ngi \nmkheng ndit vah Lamkaang tdit ki khat neen ni ngi krchin forum seem thi da, ava ngi neen ki pao ungta neen ki record, ungta neen ki khuu bul history, neen ki culture, neen ki tradition ava' a document ttlot na' rang ki avah neen ki denomination ki line avah tkntxhen naan ava' mkheng maa pthii thi da, \nkhat daat ti ngi knpun da nong ntlot in bih, npao in ava' a k'am daat rah kum som knii dil thang ngu,\npdainu, ava' ntlot pchaan maan bih, nang rukka nang akhusii ngi a'am chaak, ma rukka ma khusii ngi m'am chaak, nei rukka nei kkhusii ngi k'am chaak bih, nong doo khat leh ttlot pchaan ni meh,\nhava' lei yih, ‘Darkaar sii ava' talu a,’ ndit ki mphaa thung ngi tun nuh ava' nong ktloo rang avah, tun nuh tthat chaak lit ma ngi, America ki university ki khat ki professor ava ngi neen ki pao thung thang ngi research tloo da k'am a,\nava' lei yih, ava' kbom rang avah, ‘Neen ni ngi thlaam in nu aryung in nih,’ kdo dit in ava' rukka krthuk meh, nei yih mma krdut txhii nu mma tdit vah, maai dee krthut txhii nu,\n‘Aryung ni'i, mhei bom chau,’ kdo dit rukka krthuk meh pdainu ‘Mma ngi research mdo tlot avah, kuu le' ki then nih mtlot a,’ ndit bih Lamkaang ki tum mih mdo tlot paa pda,\nmbih Lamkaang a kuu-kuu k'am a, ava' lu thung ngi interested krthuk mii laai, ava' lu ktong thang ngi mmaan ki maai thii da ngi ksuu mii nong ktloo meek slii kuu k'am a, mdit ki mphaa thuh,\nneen a anto' mma ngi mi thlaam pthuk da, kryung krthuk in nu.\nhau lei yih, hau kkheel li ngi ktxhaa mphaa tdit ava' a tphan lu kmeh, \nhava' a Isoor rih Lamkaang ki then ni ngi Lamkaang rek a mphaa khat thung ngu kmaang kcha' rang a, knvei kcha' rang a, tun ni ngi nong ntlot pik maan bi ngi, tdit Isoor ki plan m'am lei yih, ung ngu dulti mii ki k'hei ksing matah, hau lu hep daat ki mrthluuk ktxhaa, hau lu hep daat ki ah academic line thang ngi kdung ngi kprthaang dok professor khat ti ngi Lamkaang ki nong thung ngi, ma nong mtlot tdit hava' avah, neen ki then nih kdung ngi ktxhaa a hava' lei yih, hava' neen ni ngi tpmaan rang pmeh,\ntun rukku tun dil thang rukku, mma ngi ah Web site thung ngi Lamkaang ki mman kluu snaa lupaa ngi tren pchaan ma rah, doona avah ma ngi ‘Arkhii nih,’ da ngi tun nuh plan ktxuu dok a \nma ki research ava' tun nuh, mtxim lu ktxuu dok a ktxuu rang mthee a.\npduk le' mtxut thung vah, avah ktxuu ksa ngi kthuk rah mbih,\nava' ktxuu ksa ngi mthuu duu ngi, mruk pchum in cheh, mruk tsut kroo suu in cheh, ‘Mhei bom in,’ tdit ki ngi ma ngi\nma ki ah hava' lu hep daat ki mktham chaak yaar rih neen rukku, knong in kchil tya maa pthii in nu, aryung in nu, ma ava' anto' hep daat ti ngi, kdo bom chaak in anto' lu ngi k'am a, neen ni ngi nei kdak saa ki doo khleh bin maang, \npdainu Lamkaang chaati ki then ni ngi nei rukku nei ki mphaa pmaang nu, nei ki krthluuk pmaang nu, ung ngu nei ki mman kluu knong mkheng ava' maa pthii thi nu, hau thung ngi tun October ki ngi December kphaa avah hau thuh k'am in ping, \n‘Talu lei yih,’ mdit bih Lamkaang chaati ki then.\nnei kdak saa self-profit ki doo khleh am meh hau thuh, \nnei kryun a, Lamkaang chaati ki then nih nei ka kryung ping.\nava' hep daat tih professor nong tlot rukka neen ni ngi encourage tloo da pnpaak da ma tdit vah mm eh,\nma tdit vah anto' daat ti ngi kdom da,\nnong tdit avah, maa krsom mi ngi mduu thah mvan na' rang ki ngi neen ni ngi ttlot ki darkaar k'am a tdit avah, \nnei kbin rim thung ngi, hau kheel li ngi, darkaar doo knem pok k'am rah dulti paam thung ngi pdainu, \npao krkhii pao thung thang ngi research ktloo tdit avah mman kluu sii kprthaang sii,\nnong pii tdit avah, nei kthee chaak num a.\nava' lei yih, tun nuh ah Kpool Pao vih generation-gap tdit avah, society ktaai tun nuh am da, talu lei yih mthungbi,\nTwenty-first Century tun nuh krvang in min,\nalraang ki Seventeenth, Eighteenth Century tdit a, kum chaa knii chaa kdum mduu thang ngi mii nong tlot,\nmii paal mii noo ava' le' tuni ki kum chaa, chaa, chaa luung kum som knii lei khat na', tuni ki yug hau thung vah, talu krthleng k'am a ndit ki mphaa thuh, kpool pao vih social change tdit avah knem pok ki ngi am da.\nliving-- living condition rukka arvang krthleng da,\nau dil ki socio-economic life tdit a, neen ki snaa lupaa sum lam ki rukka arvang krthleng am da.\nau dil ki neen ki political tdit a neen ki raajniti ki lam thung ruk vah arvang krthleng knem pok am da,\nau di ki neen ki cultural tdit a, neen ki noo paa, buu diir tnaak, au di ki tchee tthloon tchaak tneek hau thung ruk vah krthleng knem pok am da,\nau daat kma' neen ki education tdit a, \nalraang vah huvih loon thah k'am cha', mul thuh k'am cha' dii thung ki ngaa chaa da loon ki buu chaa da,\ntrthlii kseeng-kseeng ktxhaa p'haap da nungai yih k'am kcha' pdainu tun nuh, town thung thang ngi tun nuh city thung thang ngi thuk da ‘Talu ki then nih kthuk,’ mdit bih,\nnong ki then ni ngi, snaa lupaa ki then ni ngi, education ki then nih school ki then nih college ki then nih, mii a thleng da mbih, halla mul ki nong noo paa khimkhei a tun nuh maa pthii da mbih,\nhava' lu hep daat krthleng, hava' lu hep daat ki transition, hava' lu hep daat ki arvang kthleng mkheng hau thung vah Lamkaang pao tdit rukka arvang krthleng da.\nmbih, hau krthleng khimkhei avah, neen ni ngi t'loi na' txhaa meh, t'loi na' ktxhaa kma', hava' lu hep daat ki process, escape tdit a neen t'loi na' ktxhaa kma', process au thung ngi neen a anto' ngi arvang krlup min nu k'am in pmin hava' lei yih,\nava' thung thang ngi, ‘ “Lamkaang ping” di da krip mer pchaang rang a kuu rang,’ mdit ki mphaa thuh,\nmLamkaang pao vih kpao, Lamkaang doona knaa, Lamkaang vakhal li ngi ktloo, Lamkaang noo paa ava' arkhii da ngi, \nLamkaang avah talu hep kduu ngi, tplin rang, tpyuu rang, tpsaan rang di da ngi kbin ungta ngi vakhal ktloo mii mnem bih, au rah, \nhau lim avah nei kthee chaak num a, \nakpnpaak chaak a neen ki Professor Shobhana,\nIsoor rih nang rukka suu txhat ado tpiik chaak krthuk so.\n"}
{"text": "SUMSHOT] Tun nuh kptxhun rah ayu ksii rah. //\nSHANGCHREK] Ptxhun nik mo? //\nSWAMY] Kkyaa dee dut tih thee ma\nasung ngi, kkyaa dee dut tih thee ma, \nava' ktxhaa deek kih k'ong thi rah, athee pak lah, ktxhaa deek kih k'ong thi rah, adi pak lah! \nathee lo, lah aphoto rukka mii ngi mdo kaa, \ntapleh ‘Nei a kmiing a Shangchrek ping, \nkpaa miing a avah, ou, kum sing a hanto' rek im ping,’ \ntdit lu avah ktxhaa-ktxhaa ngi ado thee rah no <…> //\nSHANGCHREK] Tun thee nik di'? <…> \nthee nik di'? //\nSWAMY] Athee yuh, athee yuh! //\nSHANGCHREK] Nei a kmiing a Shangchrek, \nkphung miing ngi TH ping, //\nBONGSHOT]  ‘Tholung.’ //\nSHANGCHREK] Kpaa miing ngi Bungchik, \noo kmiing a Tholung,  (@@) \nau thung ki, kdak a, ta hep lu thee rang daa'u? \nnaan nih athee daat in nuh eh, \n1944 raal txut thah k'am ping, \nkum sing a tun 72 mvan phaak dok a, \nnaan nih athee in! //\nSWAMY] Tun nuh apaomin ado saam rah ava' asaam! //\nSHANGCHREK] Alraang ngu, sim le' thlaai kruung paa ngi mrvan reel thung vah, neen Lamkaang a hulla English paam ki arhung kthuk, \nau vah tun ardei au rukka ‘Raalngam ardei yuh’ da, \nKhungsaai yih raal mi naa da m'am thung ngu, nnuu npaa npii npuu paomin thung ki vah, ava' ardei rukka au paam ki ren da arhung da, ava' tnaak in, \nungta ngi, mbul mrson au thung nool luh, knthir rek nao knii, Arthluuk le' Raangchel au vah, Soombeel nlaa khat ngei krdut lam da, \nm'am thuunbi krloon lam da, krbun lam da m'am thuunbi\nhumpii paa ngi Soombeel a khor thuh dool dok pthii thi da, \n‘Hau psel paa rek ee you thi ni rang ngi nei ilou nih,’ \nmkrloon ki mphaa thung vah, ma ngi anto' thee da, \n‘Nang ngi atpchaan bih, nang lou nah, \nnei kpchaan bih nei lou nik di',’ Arthluuk vah di da, \nungbi mvang krsul thuunta, Arthluuk kih pchaang da, \nhumpii paa ruk ma ruk yaa reen lam da kham chlam da, \nmkniing in nih mvang tluuk thuun ki a, Arthluuk kdi you rah mthee thungta, halla prvaan ki kruung paa ngi aryu thee da, \n‘Ey, mii laai ngee-ngeeng a, ding arbuu kring apnen in, \nsaa a ding arbuu ktxong apnen in,’ mryu dit thungta, \nding arbuu kring Arthluuk a mpnen in thungta, kphet lup-lup da ring krheel da, \nhumpii paa saa paa pda di you thleng chda, \nmbih msnuu a mthlaam thuunta m'uu nao in va ngi, serkit rek mnaai, msikhuu rek hin thah mdo dool a pthuk lam mda, \n‘Mhei pii in, mhei pii in, Arthluuk snuu mhei pii in,’ mdit thungta, \n‘Dei maan ring, dei maan ring,’ di lam da mat lam da, \nungbi vei khat tchang praang da, vei khat ptxeek ppuuk da, vei khat trthlii praang da, \nm'am thuunta au dil roo ngi txii chlam da, hvah mthut thah ki pthuk lam da pii lam da, \nau thung ki mrvan nool in avah, anto' mnao paa tung ngu krloon daat nool lam da, \nm'am thungbi, mtah,  ‘Nang rang mo nei rang mo, har prdii nluu thiip thah thii dau, koonber kaat cheen di',’ \nmdit thuunta, koonber yel ruu ngi mkaa prvel thuunta, m'uu paa vah ‘Eh, knao paa’ da von psat da, ploon da\nmkaa na', mnao paa vah “Nei -- nei ksnuu krthuk txek daat so” di da ngi, \nm'uu paa mluu thah kprtin do tlot tloo thi da, mplung khor thah kkap lik kih kaa you thi da, ava' mSoombeel a ma ngi lou chda. \n‘Tak chaa paa, talu daa? \nk'uu paa k'ee you pchaang nei ping,’ di da, \narpaal lou da mvan thungbi, trthlii khur hulla mii paam thah, English paam thang ngu trthlii khur k'am paa pda, mkchei yih thun da mthungbi hulli, thul ping khuu mdo reel khat k'am au thung thah yung tlaa dok da. \nmyung tlaak dok thungbi mthuu na' rah dei mda, \narlaan nih Soombeel anto' mun thuh am-am da, \nding loon da priik da, dulti thah ding chei lung chei thlaam da ava' chaa da, \nm'am thungbi, thul ping khuu thah snuu lou nool da, \nm'am thungbi, mnao a mpluk thuunbi, anto' maan a mdil thuu na' ktaak paa theina krthuk da, \nma' dul ding mhei thuu cheu ‘Eh, nang au ta hep lu ngu kthuk tih li?’ \n-- ‘Neen au, knuu kpaan ni ngu m'am daat le' thiir tuul li ngu p'aai lam da mdo tvuu pi'i,’ mdit thungta, \n‘Au rah mthuu bih, neen rukka mhei vuut in,’ lam da, \nthiir tuul p'aai thi da ngi, \nmaan khuu mii,  ‘Neen khimkhei mhei vuu pik mhei vuu pik’ kdi khimkhei mvuu, nao khimkhei ruk vuut thi da, \nmma' prvaan kthun nih, ruu pii ksaang khat k'am, alraang ngu, mmiing kat a talu mdit daat varleh\nmbih ava' suu tprut daat thi da ngi, \nmkrdel lit ma thungta,  ‘Talu ki pli, nao au nii knii kdum phaa da, a' nao rek a krdel lit lam meh, mkrdel ma bih mii vah t'ee yoo rah, Arthluuk a.’ //\nSWAMY] Anuu Shang! \nanuu Shang mrdaa lap poh! \nava', ava' tun ki a ngi, ava' amaa pthii rang ngi, ava' paomin a pduk le' kphaa ki k'am rah ki paomin pda ngi, krkal dek-dok kih athee a, \nado thee deek-deek rang'i paomin msik khat ktxhaa deek kih athee'o!\n"}
{"text": "Mii paa khat tih naaspati yao da am daat da.\nnaaspati a yao da aryun txum da, \nboor kaang prtet thungbi boor kaang knii dim dok da.\nau dil thang ngu, tapleh, kairaak tun nih han kal nool da hang yao da.\nmtun myao lik arlaan nih, myao slii arlaan nih, psel nao khat cycle thou dau krvaa avah, arvaa da anto' mbee ngi txum da suu thi da ding tun ki ding kyao slii rukka han suu da.\nmbih thi da, saap kdi tomkal khat a, au naaspati ding <…> tomkal kdim kang khat a kdom da mcycle tun nih mduu ktong thah haap da.\nthou da anto' kvang kcha'. \nhanto' mvan thungbi, anto' kmaang ril-ril cycle thou dau,\nmvan thungbi snuu nao khat krvaa tu' ngi, krnoor a krnoor lam meh pdainu snuu nao khat krvaa ngi,\nmtupi a, tupi khat mdo khum daat avah, mtpeen let thungbi, ava' mhei sut laan nih, mduu thah lam thung ki lung klin paa dei mda,\nlung prnoor da mcycle a, mtluuk en thungbi mkhuu thoon chda,\nmthungbi, snung ki mnaaspati mkheng a buu chda,\nmkhuu mdo thoon chaak avah knuur rop-rop da m'am arlaan nih, nao chaai kdum krvaa nool,\nava ngi dei lam da, mdak a txen prip thi lam da, mnaaspati a, boorkaang thung ngi ren nih daal pik lam da,\nthi lam da, mdak prdel lam da, mcycle ava' kprii pik lam da,\nmnaaspati daal pik thi lam da krlou da ava' nao kdum a,\nkrvang ksun lam do thee kma',\nmthungbi mvan bong en le', snung ki mtupi mdo ptlaak pthii ava'a dei lam da mna',\nmii laai kdum thung ki khat vah arvang knlee nool da mtupi a arhei pii da, <…>\nmtupi mdo arhei piik avah, sin da arlaang pthii da naaspati kdum sin da, pii lam da, \nmna' ava' nao knii krvaa vah mtupi pii thi lam da, vang knlee da snung ki mplap rek tu' ngi naaspati khat tong ngi them chlam da,\nanto', mdit laan in nih, snung ki naaspati kyao mii paa avah, aryung txum da mboor a msut thungbi, snung ngi boor knii kdim kang ngi mdo thiik a boor khat daat dim da boor khat a dim mda,\narlaan nih snung ki nao chaai kdum, snung ki cycle thou da krvaa, kploom daat chom da,\nmtupi rukka chom da kpii rek nao kdum vah, ava' mii paa ding bul kat tih anto' mrvang knlet en thungbi mii paa vah, ‘Hava' le' mun mo snung ki kdo knaa kpruu a, knaaspati kpruu a hava' le' daat mo,’ di da tthee a thee meh,\npdainu rim di suu lam da, tbik-bik rukka bii lam mda,\nnao luung kdum rukka kpao lit kma' anto', maan a mdo deen k'am <…> krvang thleng chlam da.\nanto' lim vaari a ktxuu kcha' a. (@@)\n"}
{"text": "Alraang ngi, mnuu le' mpaa mdo dit ava ngi, chaa paa kdum thlooi lam dau di.\nmthlooi thuunta ngi, mcher in k'am dok daat pseh, msee paan msee piin a kdung reen nih mnuu le' mpaa le' kyaa chlam hep a.\nmthungbi ngu nii khat va ngu, hang kchet va ngu, \n‘Mpaa, tuni vah nao le' a, itlung chrang'i ktxhaa yiik kih von ithuung cheh, eh, ktxhaa yiik kih pmaal lam thi chrang'i, vaari asii lam! \nsnuu klou vih alou lam so, ungta Government Service ktloo ngi atloo lam so, m'am in bih ava ngi mruk ktxhaa rah, \nava' kma' don leh ngi kuu daa? \nmmot kiin tthaak daat kma', tun kphaa na' -- thung ngu tthaak rang a?’  \nlam dau kchet tlung lam thi dau ktxhaa deek kih von vaai lam thi da ngu, \n‘Mopu nang a talu angei a, snuu tthee rah angei mo?\nsiphai t'luu rah angei a?’ \nmthungta ngu, ‘Ong ngu nei a ngu siphai rukka lut daat nik di', snuu rukka thee daat nik di',’ dau. \nmyaaima mkheel nool thungta ngu mKopu mkheel nool thungta ngu, ma' rukka anto' yik kih thee dau:\n‘Ong ngu nei rukka ngu inn nei chdaat nik di', ah, snuu ruk, nong rukka tloo daat nik di',’ dau, \nava' mpthlum paan mkdum na' ava ngu: \n‘Nei a nong rukka tloo ni maang! \nknuu le' kpaa do loo hee-hee daat chaa nik di',’ dau mthungbi ngu. \npduk le' va ngu, mpaa va ngu, mpaa: \n‘Hava' nao vah, mkanthi klin reen a, adaa pthii! \nthei chik tboor leen nih adaa pthii,’ di dau, \nkchui khat sin lam da mpaa chaang in ni ngu, mhei mhei mhei mhei mhei mhei in. \n‘Apaa tva' thung rang pli,’ mcheu,\n‘Eme, kvaat daat a,’ dau. \njanggal avah, lam klaa rik kuh mdo txhii pi'i,\nthei chik tboor leen ni ngu vaa lam dau k'ong lam dau mpaa chaang in ni ngu. \n‘Anto' k'ong daat no, doo khat van lou lap nih,’ di dau, \nmthungta ngu ‘Ong ngu’ di da, mpaa vah anto' kchen daak rang ki, \n‘Anto' k'ong daat, hvah thung doo hei lou lap nih,’ di thi da mdo chen daak lu. \nmthungbi ngu, ‘Kpaa thuk mlaai thuk mlaai,’ mdit thungbi thuk mdau. \nmthungbi ngu, ‘Huu,’ mdit thungta ngu, ava' humpii paa va ngu, ‘Huu,’ di dau mthungbi ngu, mm, ‘Tva' kpaa mun hep a,’ di dau, \ntung ngu, anto' mthee cheh anto' arthaang thaap da mthungbi ngu, \ntung ngu arhei naai bit-bit arhei naai bit-bit dau, \naro, mmik a half-lamp a hep daat tih k'aai yih k'aai mee-muu daat tih,\nmthungbi ngu mbul arvan phaa cheh, \n‘Nei hang kal ni mo, nang aryun txum na di',’ mthungta ngu, \n‘Ong ngu apuu, mhei ardaa phot lap puh!\nhava' haai avah yao ni rang ngu, aner thung ngu kdii mo kdii kma' mo, mhei prtem pik lap puh,’ dau. \n‘Apuu t'aa-t'aa,’ mdit thungta ngu mt'at na' ngu, myu pthlat deek leek thungta ngu, ‘Mm, kdii a,’ di leek da \nmthungbi ngu, ‘Apuu mtah, mm, knem mih yu pthlaa nih, nang rukka aning kthlung ngi ado chaak na' ngi,’ di dau, \nava' snung ki mpaa kchui sin ava' leen va ngu, dun thi da ngu, ardiil saam thi da, \n‘Apuu tun vah amik apyiing rah kdung ngi at'aa rang ngi, ardaa no,’ dau,\ntalaang piik da ngu m-- mner thung myu tkhot thungbi ngu, ptxhil da \nmthungbi ngu ‘Ash, apuu hi, kkchui paa di kptlaak dok daat var, mhan pii tah’ mna'u han pii dau, \nmthungbi ngu, ardiil yik thi da ‘Apuu tun tah hanthak tah, ktxhaa ngi ardaa no,’ dau, \nmt'at laan ni ngu, myu tkhot thungbi ngu, mner thung mdo yu tkhot tih, mthul thah, kthuk yot ti ngu, tkhot dau mthungbi ngu, vang krlup dau,\nau laan ni ngu, p'aa nuu le' p'aa paa avah mding ksim rang ki krvang ava ngu, msnuu, msnuu kat ava' kyoong dok dau. \nmpaan a txap da txap da ngu, mthungbi ngu, \n‘Ee you ni maang'i, \nhulla -- hulla kploom daat avah, mner ki ngi mthul kphaa, mthul ki ngi mner kphaa, loon da asut pngam bi ngu, anuun a apthlat pik nik di',’ mdit thungta ngu.\nmloon thungta ngu anto' loon da, mner ki ngi mthul kphaa mthul ki ngi mner kphaa anto' loon da msut thungta ngu, mm, ‘Kdi you a,’ mdo dit a anto' dei dau mthungbi ngu, krlou dau,\nyung txum da au dil li ngu, mvan, mvan, mvan-van-van, mthungbi ngu, snuh yaan khat tih mhar va ngu mmik khuu dau.\nding bul klin paa phaa dau, mkrngui thungbi ngu krngui dok dau mthungbi ngu, \nsngar nuu le' paa va ngu mantra saanna lam dau. \nkhat thah mhei prloi, khat thah mhei prloi, mthungbi ngu, mhang krdel thungbi mii lu a, mantra, anto' doo mpum piin-peen ksaanna krthuk lam dau mthungbi ngu, \nsnung ki mpaa kchui avah, ava ngu ksaap-saap-saap-saap pi ngu lou thi da ngu, mhei tkhot lam thungbi ngu ptxhil dau mthungbi ngu, \nmmantra avah, anto' maa pthii lam da chen lam dau mthungbi ngu, mmantra ava' sin da vang dau, \nanto' mdiir thung ngi mdo sooi daat mthungbi ngu, \nnlaa ktxhaa-ktxhaa rek lou krung rek ava ngu: \n‘Kloo le' vang che'i, vang sun che'i,’ mdit thungta ngu. \n‘Ong ngu kloo, vang sun lai che'i mhei ardaa phot tuh,’ dau, \nanto' nlaa rek au mruung chen in ktxhaa-ktxhaa lam pi di. \nmthungbi ngu snung ki hanto' mpyaa laai yih, hanto' mpthlat thung ngu, mpthlat thung vah anto' kvaar deng-dong daat da, \nanto' mklum dok cheu, kyiing muu pi di, yiing nuu kthlung paa hep daat tih. \nnlaa rek a ngu mrvang krphaak sou-sou in le ngu, snung ki mmantra ava ngu mklum dok daat thungbi ngu, mik chaai t'loo dok hep daat tih pum yiing-yiing chdau di. \nmthungbi ngu, ‘Ano, kuu tih pli? talu ktloo tih pli?’ mdit thuunbi ngu, \n‘Nei kdo thee a aryaak raan bih, txhaa cheh; aryaak ma raan bih, nei a anto' apyiing pthii nikaan di',’ mdit thungta ngu, \n‘Ong ngu nah ado thee ptxooi chdaat nikaan di',’ dau mthungbi ngu.\nmkhut pyaa thung ki ava ngu, mpyer thungta ngu, vaar hool da mthungbi ngu, thi dau mdo klum dok pi di, mthungbi ngu\n‘T'uu pli, suu in nih,’ mdit thuunbi ngu,\n‘Nei ksnuu rah akrthuu khoon bih apsut nikaan di'; ava' nei ksnuu rah akrthuu maan bih nei a apsut liit ni maan ring'i,’ mdit thungta ngu, \n‘Kloo a a' “Ong ngu” tdit daat rang mo,’ krdi lam dau krseel lam dau. \n‘ “Ong ngu” di daat cheh no,’ lam dau mthungbi ngu ‘Ong ngu’ lam dau.\n‘Ong ngu asnuu krthuk chdaat lai in nih,’ lam dau,\nm'am thungbi ngu, han psut lam cheh mthungbi, ava' mhaai mhan psut thuunbi a' dil luh mii a han krngei che'i, \nmhang krngei chaak thuunbi ngu, lou -- lou paam thang ngu anto', inn mii saangram hang krthuk lam da kdung ngi nungai yih am lam da mthungbi ngu, \nmnungai reen thuunbi ngu nii khat va ngu, ‘Talu kdi rang a,’ mthungbi ngu,\na' pakhang phaan, havah, inn klin saa don le ngi mthungbi phaan klin don don le ngi nlaa trtlaang ngi krtuul don le ngi mlet na' rah m'ii na' rah mk'on na' rah ava' ksaa rang ki mii a ngu, ah, kprchet dau, loo kprchet dau, mvan thungbi ngu, ksaa rah chet lam dau.\nm'am thuunbi ngu, ‘Oho, ksaa rah kchet avah, nei tuung nik di', naan nih mkdom naan di'!’ \nmthungbi ngu, ‘Talu chaat daat? \nmi kkdom txhii kma' paa “Mleen in nih nei tuung nik di' naan nih mkdom naan di'” kdi a, mtah tung ngu, khuu siir kprthii do tlot tloon cheh, ipnen you in cheh no,’ lam dau. \nkrseel yik lam da mksaa rek mktdom rek va ngu. \narvang kdom lam dau khuu siir kprthii do tlot tloo lam dau, \nmhei var thuunbi ngu, mma' paa leh kneng you rang mmaan paa dei kprnen you rah thee lam dau, \n‘Ano, mhei thaan pik in mhei thaan pik in,’ di lam dau thaang dau mthuunbi ngu. \n‘ “Asuu no” kdo thee a, naan vah “Mma' pnen you cheh,” di naan di' pdainu naan theina sul krnul naan di',’ di dau. \n‘Nei mleen nih ktuun bih kyaang ngi thaang naan di'; nei mleen ktuun ma bi ngi, a' ding kdom rukka kdom pngam ni maan tih au yaar pi'i,’ di dau mthungbi ngu. \nkdom lam da tlung lam dau mthungbi ngu, \nnii khat va ngu, anto' vang ktlung ava ngu, vei khat von vaai don le ngi prchet leek nool don nih vei khat kmaal lam rah krthuk dau mthungbi ngu,\nmkaanglup rek in au, buu luu thung ngu, kduu ktaa hanto' len pang-pang ding thun hanto' len pang-pang hur lam dau kthuk lam pi di, \nmbuu luu thuun nih khat sip sin lam dau kthuk lam pi di. \n‘Cham tung nang aner kthou bih “Tun vah hourase,” adi in no,’ di lam dau di. \n‘Ou ou,’ di leek lam da, \n‘Hourase’ kdi rang a msik thlei lik-lik kih anto', mdo pnaai pthii leek luun, \nmaal yik lam thi da ngu, ‘Hanthak lang-lang tah, heem kang-arkang in cheh,’ lam dau, mdit thuunbi ngu,\n‘Hourase’ mdit le', ava' snung ki mmantra avah, hanto' kmen dok thi da ngi koom tii thah mluu laan nih ash, mkrheem in na' ngu, ava' mkaanglup rek in kyung dip-ardip pih krheem lam dau ash! \nmrngal thah mdo heem kree daat, mmaai thah mdo heem kree daat tapleh lam dau mpduk le' yiing sun va ngu, thuk leek lam dau ash! \n‘Cham le' tal hep pih, tal hep kduu paa ngi mheem kree na',’ lam dau, thuk lam dau kvel rah mthuu thuunbi ngu, ‘Oh, ma' doo khat leh mkbii khat ruk naai meh,’ \nmaan singreel paa dei mrngal ktrthling peem-puum, mpkhup thah mdo heem kreen mmaai thah mdo heem kreen maan paa dei ngu, kvom mee-muu ngi krheem krep lam dau. \nmditto, hanto' arveel lih doon chnih."}
{"text": "SHOBHANA CHELLIAH] Ah, Kennedy, would you like to tell us also about your family? //\nKENNEDY] Yeah. //\nSHOBHANA] OK. //\nKENNEDY] Ah, neen inn khor a mii laai chaai --\nknuu kpaa kmoo, kTe, kTo, kKo, nei, mii laai chaai tkhiiu in im ping'i,\na' di ki kTo nao le' chaai knii tu' mii laai tkuu, mii laai tkuu in ping, \nah, kpaa miing pda DB Rengshot, \nknuu miing pda TH Sumnong, \nkmoo miing pda SK Joseph, \nkKo -- kTe miing pda D Shanti,\nkTo miing pda, ah, D Sunita, \nkKo miing pda D Lovingson,\nnei pda D Kennedy,\nung ngu a' thungta nei mpthlum rel in ping,\nah kmoo pda siphai,\na' di ki kTe pda anto' Staff Nurse,\nkTo pda inn nei chdok da.\nkKo tu' neen ve a tun-tun Delhi thuh k'am daat in ping,\nkKo ngi ma ki Master tloo da anto' k'am daat in ping.\na' ung ngu kpaa pda, a' alraang vah pastor lu, pastor tloo da k'am pdainu tun vah, pastor maa pthii thi da anto' inn nong anto' suu da k'am. //\nSHOBHANA] Which village are you from? //\nKENNEDY] Ah OK, neen khuu pda, neen khuu miing pda, Charangching Khunkha mdit\na' dil ki Khorpi <…>, Khorpi dit in, a' Chandel thung ki, Chandel thung ki kilometre, Chandel Town thung ki ngi, Chandel Bazar thung ki kilometre knii, knii tangkhaai kdum lu vang lut da k'am. //\nSHOBHANA] Robert what, which village are you from?\nare you the --\nwhere, where in ah, -- //\nROBERT LEIVON] Ah, nei ka a' Charangching Khunkha ki ping, \nneen a khuu khat daat in ping,\nah, neen khuu a Charangching Khunkha pdainu tun vah Charangching Khunkha avah a' Meitlei roon pi, lam da,\nneen Lamkaang roon Ksen roon nih, Khorpi, Khorpi Khuu di in nu ngi, a' k'am in ping,\nkhuu khat sap in ping Chandel District thung ki in ping. //\nSHOBHANA] So, and ah, Kennedy how long have you been in, in Delhi? \nDo you get to go home very often?\nDo you go back to Manipur very often? //\nKENNEDY] Ah, Delhi thung thah kryun na' kum knii mphaak dok a,\nah, a' dil ki kum knii mphaak a Delhi thung thah k'am thung ngi, computer tam nu, \nbasic ki, basic computer ki khat tloo nu, \nung ngu a' DTP yuh da graphics ki khat tloo nu, \nung ngu a' diploma ava' tun au rukka multimedia ki kum khat tloo nu,\nung ngu inn thang vah ktooi yih hung thuk maang, \ninn, <…> mkum kryun na' kum knii mphaak a, \nyaang kum Christmas 2007 thung thah Christmas kyao rah hung nu.\na' inn vah hung thuk maang, \nanto' vei khat pang-pang vei khat daat. //\nSHOBHANA] How about you Robert, do you get to go, ah, back home? //\nROBERT] Ah, //\nSHOBHANA] Not often? //\nROBERT] Delhi hin thah nei k'am na' kum plii mphaak a pdainu inn thang vah vei knii mo vei kdum mo k'hung thuk in am ping,\na' kum khat luun thah vei khat ma tah kum knii luun thah vei khat lu, au lu hung thuk in ping,\na' ktooi va ngu hung thuk pchaang maan ring. //\nSHOBHANA] And do you, do you have any questions, Rex, you want to ask? //\nNo? (@@@)\nHow about you? (@@)\n<indistinct>\nSo, ah, are you both Christians?\nDo you ever, do you go to a, a church here, or? //\nROBERT] Yeah yeah, we used to go to the church.\nSHOBHANA] <…> Are you musical, do you sing?\nROBERT] Ah no, ah, I'm not good in singing. //\nSHOBHANA] Ah. //\nROBERT] I went down to the church, we used to sing the <…> //\n<indistinct>\nSHOBHANA] OK. \nOff?"}
